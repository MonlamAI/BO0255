མདོག་འགྱུར་ད་བྱིད།
ཆི་ཧོ་ཧྥུ་ནི། 


ཞི་དཔོན་ཞིག་གི་འདས་རྐྱེན།

ཉམས་དགའ་བའི་ས་སྲོས་ཤིག་ལ། མིང་ལ་ཨེ་ཝན་ཏེ་མི་ཐེ་རུ་ཆི་ཆེར་ཝེ་ཡ་ཁོ་ཧྥུ་
ཟེར་བའི་དམངས་དོན་དཔོན་པོ་བཟང་པོ་ཞིག་ཡོད་པ་དེ་ཟློས་གར་ཁང་གི་གྲལ་ཕྲེང་
གཉིས་པའི་རྐུབ་སྟེགས་སུ་བསྡད་དེ། ལག་ཏུ་རྒྱང་མཐོང་བཟུང་ནས《ཀུ་ན་ཝེ་ལིའི་ཅོང་
ཆེན》”ཞེས་པའི་ཟློས་གར་ལ་ལྟ་བཞིན་ཡོད་ཅིང་། ཡིད་ལ་སྔར་སྐྱེས་མ་མྱོང་བའི་དགའ་
བདེའི་ཚོར་བས་ཁེངས་ཡོད། འོན་ཀྱང་གློ་བུར་དུ་སྒྲུང་གཏམ་ནང་དུ་རྒྱུན་དུ་འདི་
འདྲའི “འོན་ཀྱང་གློ་བུར་དུ” ལ་ཕྲད་པ་མང་། རྩོམ་པ་པོ་ནི་འགྲིག་པ་རེད། འཚོ་བའི་
ཁྲོད་དུ་བློ་ཡུལ་ལས་འདས་པའི་དོན་དག་གིས་གང་ཡོད་པ་རེད། འོན་ཀྱང་གློ་བུར་དུ་
ཁོའི་གདོང་བསྙེར། མིག་འབྲས་ཀླད་ལ་འཁོར། དབུགས་ཀྱི་རྒྱུ་བའང་འགགས། ཁོས་
གདོང་གི་རྒྱང་མཐོང་བླངས་ནས་མར་སྒུར། དེ་ནས་“ཨ་ཐེ” ཞེས་སྣ་སྦྲིད་ཅིག་
བརྒྱབ། རྣམ་པ་ཚོས་དེ་མཐོང་གསལ་རེད། མི་སུ་ཡིན་ཡང་ཆོག ས་གང་ཞིག་ཡིན་ཡང་
ཆོག སྣ་སྦྲིད་བརྒྱབ་ན་གང་ལ་ཡང་མི་འགལ། ཞིང་པས་སྣ་སྦྲིད་རྒྱག་པ་སྨོས་ཅི་དགོས།
ཉེན་རྟོག་དཔོན་པོས་ཀྱང་སྣ་སྦྲིད་རྒྱག་ལ། ཞི་དཔོན་རིམ་གསུམ་པས་ཀྱང་ལན་རེར་སྣ་
སྦྲིད་རྒྱག་པ་རེད། ཚང་མས་སྣ་སྦྲིད་རྒྱག་པ་རེད། ཆེར་ཝེ་ཡ་ཁོ་ཧྥུས་སྣང་དོགས་ཅི་ཡང་མི་
བྱེད་པར་ལག་ཕྱིས་བླངས་ནས་ཁ་སྣ་ཕྱིས་པ་དང་། གུས་པ་ལྡན་པའི་མི་ལྟར་ཕྱོགས་བཞིར་
བལྟས་ཏེ། ཁོས་སྣ་སྦྲིད་བརྒྱབ་པ་དེས་མི་གཞན་ལ་སུན་སྣང་བཟོས་ཡོད་མེད་ལ་བལྟས།
གང་ལྟར་བལྟས་པ་དེར་སྐྱོན་མེད་མོད། འོན་ཀྱང་གློ་བུར་དུ་ཁོ་རབ་ཏུ་འཚབས་བྱུང་།
ཁོས་རང་གི་མདུན་གྱི་གྲལ་ཕྲེང་དང་པོའི་དབུས་ན་སྡོད་པའི་རྒད་པོ་གཟུགས་ཐུང་ཞིག་
གིས་ལག་ཕྱིས་བླངས་ཏེ་ཁོའི་མགོ་བྱི་བོ་དེ་དང་སྐེ་ཡང་ཡང་ཕྱི་བཞིན་ཁ་ནས་ལྡབ་ལྡིབ་
སྨྲ་བ་མཐོང་། ཆེར་ཝེ་ཡ་ཁོ་སྦྲུས་མི་དེ་ནི་འགྲིམ་འགྲུལ་པུའུ་ཡི་ཞི་བའི་ལས་བྱེད་དམག་
དཔོན་པུ་ལི་ཚི་ཁྲ་ལོ་ཧྥུ་ཡིན་པ་ཤེས།
“ངས་མཆིལ་ཟེགས་ཁོང་གི་ལུས་ལ་མཆེད་པར་བྱས་སོང་།” ཆེར་ཝེ་ཡ་ཁོ་ཧྥུའི་
བསམ་པར “ཁོང་ནི་ངའི་གོང་དཔོན་པོ་མིན། ལས་ཁུངས་གཞན་གྱི་དཔོན་པོ་ཡིན། ཡིན་
ཡང་ངས་མི་འོས་པ་བྱས་པས་བཟོད་གསོལ་ཞུ་དགོས” ཞེས་སྙམ།
ཆེར་ཝེ་ཡ་ཁོ་ཧྥུས་སྟོང་ལུ་ཞིག་བྱས་ཤིང་། ལུས་སྟོད་མདུན་དུ་བསྲིངས་ནས་དམག་
དཔོན་དེའི་རྣ་རྩར་བཅར་ཏེ། སྐད་དམའ་མོས་སྨྲས་པ།
“དཔོན་པོ་ལགས། དགོངས་པ་མ་ཚོམས། ངའི་མཆིལ་ཟེགས་ཁྱེད་ཀྱི་སྐུ་ལ་མཆེད་
སོང་། ངས་ཡིད་འཇོག་མ་བྱས་པས་རེད།”
“སྐྱོན་མི་འདུག སྐྱོན་མི་འདུག”
“ཁྱེད་ཀྱིས་གོང་མ་ལྷའི་ངོ་སོར་བལྟས་ཏེ། ཕྲན་ལ་བཟོད་པ་སྒོམ་པར་ཞུ། ངས་མ་
གཞི། ངས་བསམ་གཟས་ནས་དེ་འདྲ་བྱས་པ་མིན།”
“འེ། ཁྱོད་རང་སར་སྡོད། འོ་བརྒྱལ། ང་ལ་ཟློས་གར་ལ་བལྟ་རུ་ཆུག”
ཆེར་ཝེ་ཡ་ཁོ་ཧྥུ་འཚབ་བེ་འཚུབ་བེར་གྱུར་ཅིང་། བླ་ནེ་བླུན་ནེའི་འཛུམ་ཞིག་སྟོན་
བཞིན་ཟློས་གར་ལ་བལྟ་བར་བརྩམས། འོན་ཀྱང་ཁོས་ཟློས་གར་ལ་བལྟས་ཀྱང་སྔར་ལྟར་
བློ་བདེ་བག་ཕེབས་ཤིག་གཏན་ནས་མི་ཡོང་། ཁོ་བློང་བློང་པོར་གྱུར་ནས་བག་ལྷོད་པ་ཞིག་
མ་བྱུང་། བར་གྱི་ངལ་གསོའི་དུས་སུ་སླེབས་པ་ན། ཁོ་པུ་ལི་ཚི་ཁྲ་ལོ་ཧྥུའི་དྲུང་དུ་སོང་ནས་
ཕར་འགྲོ་ཚུར་འགྲོ་ཙམ་བྱས་རྗེས། སྔངས་པའི་སེམས་དེ་མར་མནན་ཏེ་ལྡབ་བེ་ལྡིབ་བེར་
སྨྲས་པ།
“དཔོན་པོ་ལགས། ངས་མཆིལ་ཟེགས་ཁྱེད་ཀྱི་སྐུ་ལ་མཆེད་པར་བྱས་སོང་།
ཁྱེད་དགོངས་པ་མི་ཚོམས་པར་ཞུ། ངས་མ་གཞིར་བྱེད་རྩིས་མིན་”
“འེ། ཆོག་གི་ཆོག་གི་ངས་དེ་བརྗེད་ཟིན་ཡང་། ཁྱེད་ཀྱིས་བཤད་ནས་ཚར་རྒྱུ་
མེད་པ་ཅི་ཡིན” ཞེས་དམག་དཔོན་དེས་བཤད་རྗེས། སུན་སྣང་གིས་མཆུ་མུར་མུར་བྱས།
“ཁོས་བརྗེད་སོང་ཟེར། འོན་ཀྱང་ཁོའི་མིག་ནང་དུ་འཇིགས་རུང་གི་མདངས་ཤིག་
ཤར་འདུག” ཅེས་ཆེར་ཝེ་ཡ་ཁོ་ཧྥུས་དེ་ལྟར་སྙམ་བཞིན་ཐེ་ཚོམ་གྱི་ངང་ནས་དམག་
དཔོན་ལ་བལྟས་ཤིང་། “ཁོས་སྐད་ཆའང་བཤད་འདོད་མེད་པ་འདྲ། ངས་ཁོང་ལ་གསལ་
བཤད་ཅིག་བྱས་ཏེ། རང་གིས་བསམ་བཞིན་བྱས་པ་མིན་པ། སྣ་སྦྲིད་རྒྱག་པ་ནི་རང་
བྱུང་གི་ཆོས་ཉིད་ཅིག་ཡིན་ལུགས་ཞུས་ན་འགྲིག དེ་མིན་ན་ཁོང་གིས་ངས་བསམ་གཟས་
ནས་ཕུ་བཏབ་པར་འདོད་ཀྱི་རེད། ད་ལྟ་ཁོས་དེ་ལྟར་མི་བསམ་ཡང་། རྗེས་སུ་ཁོས་དེ་ལྟར་
བསམ་ངེས་རེད” ཅེས་སྙམ།
ཆེར་ཝེ་ཡ་ཁོ་ཧྥུ་ཁྱིམ་དུ་ལོག་མ་ཐག རང་གི་བཟོ་ལྟ་ཤོར་ཚུལ་དེ་ཆུང་མར་བཤད།
ཆུང་མས་དོན་དག་དེར་སྣང་དོགས་ཅི་ཡང་བྱེད་ཀྱིན་མེད་པ་འདྲ། མོས་ཉན་མ་ཐག་
འདྲོག་ཡེར་བར་བྱས་ཀྱང་། པུ་ལི་ཚི་ཁྲ་ལོ་ཧྥུས “ལས་ཁུངས་གཞན་ན” བྱ་བ་བྱེད་པ་
ཤེས་རྗེས། མོའི་སེམས་བདེ་བར་གྱུར།
“ཡིན་ཡང་། ཁྱོད་སོང་ནས་བཟོད་གསོལ་ཞིག་ཞུས་ན་འགྲིག ཁོས་མི་མང་མདུན་
སར་ཁྱོད་ཀྱི་བྱ་སྤྱོད་མི་ཡག་སྙམ་སྲིད་ཀྱི་རེད།" ཆུང་མས་དེ་སྐད་ཟེར།
“ངས་ཀྱང་དེ་ལྟར་བསམ་པ་ཡིན། ངས་བཟོད་གསོལ་ཞུས་ཟིན། འོན་ཀྱང་ཅི་ཡིན་
མི་ཤེས་ཏེ། ཁོའི་རྣམ་འགྱུར་མཚར་བོ་རེད། ཁོས་ཚུལ་མཐུན་ལུགས་མཐུན་གྱི་སྐད་ཆ་
ཚིག་གཅིག་ཀྱང་མི་བཤད། ཡིན་ཡང་དུས་དེར་ཞིབ་ཏུ་བཤད་ཁོམ་མེད།”
ཕྱི་ཉིན། ཆེར་ཝེ་ཡ་ཁོ་ཧྥུས་སྐྲ་བཞར། ཤོམ་ལྭ་གསར་བ་ཞིག་གྱོན་ཏེ། པུ་ལི་ཚི་ཁྲ་ལོ་
ཧྥུ་ཚང་ལ་གསལ་བཤད་ཞུ་བར་སོང་། ཁོ་དམག་དཔོན་དེའི་མགྲོན་བསུ་ཁང་དུ་སོང་བ་
ན། དེ་ན་ལས་དོན་འདྲ་མིན་བཅོལ་གདམ་བྱེད་མི་མང་པོ་འདུག་ཅིང་། དམག་དཔོན་དེ་
ཁོ་ཚོའི་དཀྱིལ་དུ་འདུག་པ་དང་། ཁོ་ཚོའི་རེ་ཞུ་སྣ་ཚོགས་ལ་ཉན་བཞིན་འདུག དམག་
དཔོན་གྱིས་ལས་དོན་བཅོལ་མི་འགའ་ལ་དྲིས་རྗེས། མགོ་ཡར་བཏེགས་ནས་ཁོ་ལ་བལྟས།
“དཔོན་པོ་ལགས། ཁྱེད་ཀྱིས་ཐུགས་ནས་བསྙེལ་མེད་པ་ཡིན་ན། ཁ་སང ་དགའ་
ཚལ’ འདུ” ཞེས་དམངས་དོན་དཔོན་པོས་སྙན་སེང་ཞུས་པ། “ངས་སྣ་སྦྲིད་ཅིག་བརྒྱབ་
པས། བློ་ཡུལ་ལས་འདས་ཏེ། ཁྱེད་ལ་མཆིལ་ཟེགས་ཕོག་སོང་། ཁྱེད་ཀྱིས་བཟོད་སྒོམ་
ཞུ།
“ངོ་མ་སྤྱི་བརྟོལ་བྱེད་ཀྱིན་འདུག དོན་ཅི་འདྲ་ཡིན་པ་ལྷ་གོང་མས་མ་གཏོགས་
སུས་ཤེས” ཞེས་སྨྲས་རྗེས། དམག་དཔོན་གྱིས་ཁ་ཕར་འཁོར་ཏེ་དོན་ཞུ་མཁན་གཞན་ཞིག་
ལ “ཁྱོད་ལ་ང་ལ་ལས་བཅོལ་བྱ་རྒྱུ་ཅི་ཞིག་ཡོད” ཅེས་དྲིས་སོང་།
ཁོང་ལ་སྐད་ཆ་བཤད་འདོད་མེད་པ་རེད།” ཆེར་ཝེ་ཡ་ཁོ་ཧྥུས་དེ་ལྟར་བསམ་པ་
དང་། ངོ་མདོག་སྐྱ་བོར་གྱུར། “འདི་ནི་ཁོང་ཁོང་ཁྲོ་ལངས་པ་ཡིན་ཤས་ཆེ། མིན།
དོན་དག་འདི་ཅི་ཡིན་འདི་ཡིན་མེད་པར་བསྐྱུར་མི་ཉན། ངས་ཁོང་ལ་གསལ་བཤད་ཅིག་
ཞུ་དགོས” ཞེས་སྙམ།
དམག་དཔོན་གྱིས་དོན་དག་ཞུ་མཁན་ཆེས་རྗེས་མ་དེ་ལ་ཁ་བརྡ་བྱས་རྗེས། རང་གི་
ཁང་བ་ནང་མར་འགྲོ་བར་རྩོམ་པའི་མོད་ལ། ཆེར་ཝེ་ཡ་ཁོ་ཧྥུ་ཁོང་གི་གམ་དུ་སོང་ནས་
ལྡབ་ལྡིབ་ཀྱིས་སྨྲས་པ།
“དཔོན་པོ་ལགས། ངས་སྙིང་རིལ་མ་འདྲ་བོ་དེ་སྒོ་ང་འདྲ་བར་བསྐྱེད་ནས་དཔོན་
པོ་ཁྱེད་ལ་གྱོད་རྡལ་བྱེད་པ་ནི། སེམས་ནོངས་པའི་རྐྱེན་ཤ་སྟག་ཡིན། འདི་བསམ་
གཟས་ནས་བྱེད་པ་ཞིག་མིན། ཁྱེད་ཀྱིས་བསམ་ཤེས་གནང་བར་ཞུ།”
དམག་དཔོན་གྱིས་ངུ་མ་དགོད་ཀྱི་ཉམས་ཤིག་བསྟན་པ་དང་། ལག་པ་གཡུག་གཡུག་ཙམ་བྱས།
“སྐུ་ཞབས། ཁྱེད་ཀྱིས་ཀྱལ་ཀ་ཤ་སྟག་བྱེད་ཀྱིན་འདུག” ཅེས་ཁོས་སྨྲ་བཞིན་ཁང་
བ་ནང་མར་འཛུལ་ཏེ་སྒོ་གཏན་སོང་།
“འདི་ཀྱལ་ཀ་བྱེད་པ་ག་ལ་ཡིན།” ཆེར་ཝེ་ཡ་ཁོ་ཧྥུས་སེམས་ནས “ཀྱལ་ཀ་བྱེད་
པའི་ནང་དོན་ཞིག་རྩ་བ་ནས་མེད། ཁོ་ནི་དམག་དཔོན་ཞིག་ཡིན་ཡང་འདི་ཙམ་ཡང་མི་
ཤེས་པ་ཡིད་ལ་མ་དྲན། དེ་འདྲ་ཡིན་ན་ངས་ཀྱང་སྒྲོབ་ཉམས་ཅན་གྱི་མི་འདི་ལ་བཟོད་
གསོལ་ཞུ་དགོས་དོན་མི་འདུག ཕར་གཡུག་ཞོག ངས་ཁོ་ལ་འཕྲིན་ཞིག་བྲིས་ཏེ། གང་
ལྟར་ཡང་ང་ཡོང་གི་མིན། ངོ་མ་ང་ཡོང་གི་མིན། ཞེས་བཤད་པས་ཆོག” ཅེས་སྙམ།
ཆེར་ཝེ་ཡ་ཁོ་ཧྥུས་དེ་ལྟར་བསམ་བློ་གཏོང་བཞིན་ཁྱིམ་དུ་ལོག འོན་ཀྱང་དམག་
དཔོན་ལ་འབུལ་བའི་ཡི་གེ་དེ་ཁོས་འབྲི་ཐུབ་མ་བྱུང་། ཁོས་བསམ་བློ་བཞི་གསུམ་བཅུ་
གཉིས་བཏང་ཡང་ཡི་གེ་དེ་ཇི་ལྟར་འབྲི་དགོས་པ་མ་ཤེས་པས། ཕྱི་ཉིན་ཁོ་སླར་ཡང་གསལ་
བཤད་ཞུ་བར་མི་འགྲོ་ཀ་མེད་བྱུང་།
“ཁ་སང་ང་ཡོང་ནས་དཔོན་པོར་གྱོད་རྡལ་བྱས་སོང་།” དམག་དཔོན་གྱིས་མགོ་
ཡར་བཏེགས་ནས་དོགས་པའི་མིག་ཁོ་ལ་གཏད་པ་ན། ཁོས་ལྡབ་ལྡིབ་ཀྱིས་སྨྲས་པ། “ཁྱེད་
ཀྱིས་གསུངས་པ་ལྟར་ཀྱལ་ཀ་བྱས་པ་གཏན་ནས་མིན། ང་བཟོད་གསོལ་ཞུ་བར་ཡོང་བ་
ཡིན། ངས་སྣ་སྦྲིད་རྒྱག་དུས་མཆིལ་ཟེགས་མི་ཉུང་བ་ཁྱེད་ཀྱི་སྐུ་ལ་མཆེད་སོང་། ཀྱལ་
ཀ་ལ་མཚོན་ན། ངས་སེམས་ལ་དྲན་མ་མྱོང་། གལ་ཏེ་ང་ཚོས་ཀྱལ་ཀ་བྱེད་པ་ཡིན་ན། ང་
ཚོར་མི་ཆེན་ལ་གུས་བཀུར་ཅུང་ཙམ་ཡང་མེད་པ་ཡིན།”
དམག་དཔོན་གྱི་བཞིན་མདངས་སྐྱ་ལ་སྔོན་པོར་གྱུར་པ་དང་། ལུས་པོ་ལྷབ་ལྷབ་
འདར། གློ་བུར་དུ “མར་སོང་ཞིག” ཅེས་སྐད་ཅོར་བརྒྱབ།
“ཅི་གསུང” ཞེས་ཚེར་ཝེ་ཡ་ཁོ་ཧྥུས་སྐད་ཆུང་ངུས་དྲིས་ཤིང་། སྐྲག་ནས་ཧོན་ཐོར།
“མར་སོང་ཞིག” ཅེས་དམག་དཔོན་གྱིས་སླར་ཡང་སྐད་ཅོར་བརྒྱབ་ཅིང་། རྐང་
རྡིག་བྱས།
ཆེར་ཝེ་ཡ་ཁོ་ཧྥུའི་ཁོག་ནས་རྡོ་ཞིག་མར་ལྷུང་བ་དང་འདྲ་བར་གྱུར། ཁོས་ཅི་ཡང་
མི་མཐོང་ལ། གང་ཡང་མི་ཐོས་པར་སྒོ་ཁར་བཀྱེད་དེ་སྒོར་བུད། སྲང་ལམ་དུ་ཁོ་འཆམ་
འཆམ་ནས་སོང་སྟེ་ཁྱིམ་དུ་ལོག་ཅིང་། སྟོད་ལྭ་འཕུད་ལོང་ཡང་མ་བྱུང་བར་འབོལ་ཁྲི་རིང་
བོའི་ཐོག་ཏུ་འགྱེལ་ཞིང་། དེའི་མུར་ཤི་སོང་།
1883ལོར།

བག་ལྭ།

ང་སྐྱེས་པ་ནས་ཁང་བ་ཧ་ཅང་མང་པོ་སྟེ། ཆེ་བ་དང་ཆུང་བ། སོ་ཕག་བརྩིགས་པ། ཤིང་
གིས་ཕུབ་པ། སོ་མ”དང་རྙིང་བ་གང་མང་མཐོང་མྱོང་། ཡིན་ཡང་ཁང་བ་ཞིག་ནི་ངའི་དྲན་
པའི་ནང་དུ་གསོན་ཉམས་ཁྱད་པར་བའི་ངང་འཁོད་ཡོད། དེ་ནི་ཁང་བ་ཆེན་པོ་ཞིག་མ་ཡིན་
པར་ཁང་བ་ཆུང་ཆུང་ཞིག་ཡིན། འདི་ནི་ཁང་ལེབ་ཆུང་ཆུང་དྲ་མ་གསུམ་ཅན་ཞིག་ཡིན་
ཞིང་། རྒན་མོ་ལོ་ལོན་གཟུགས་ཆུང་སྒུར་བོ་མགོ་ལ་བལ་ཞྭ་གོན་པ་ཞིག་དང་འདྲ། ཁང་ཆུང་
དང་། དེའི་ཀ་རག་བྱུགས་པའི་གྱང་དང་། ཕིབས་ཀྱི་གྱོ་མོ་དང་། ཞལ་བ་ཐལ་སྐྱ་བྲུལ་བའི་
དུ་ཁུང་དང་བཅས་པ་ནི། མཐིང་མདོག་གི་ནགས་ཚལ་དུ་ཡིབ་པ་ལྟར་སྣང་ལ། ད་ལྟའི་ཁང་
བདག་གི་ཨ་མེས་དང་ཡང་མེས་ཀྱིས་བཙུགས་པའི་འོ་སེ་ཤིང་དང་། ཚོས་སེར་སྡོང་བོ་དང་།
དབྱར་སྡོང་བཅས་ཀྱིས་བསྐོར་ཡོད། ཁང་བ་དེ་ནི་མཐིང་མདོག་གི་ནགས་ཚལ་ཕྱི་ནས་
མཐོང་མི་ཐུབ། ཡིན་ཡང་སྔོ་ལྗང་གི་ནགས་ཚལ་དེས་ཁང་བ་འདི་གྲོང་ཁྱེར་གྱི་ཁང་ཆུང་
ཞིག་ཏུ་འགྱུར་བར་གེགས་བྱེད་ཐུབ་མེད། དེའི་རྒྱ་ཆེ་བའི་ར་བ་ནི་དེ་འདྲའི་མཐིང་མདོག་
གི་རྒྱ་ཆེ་བའི་ར་བ་གཞན་དག་དང་གཅིག་ཏུ་འབྲེལ་ཏེ། མོ་སི་ཁོ་སྲང་ལམ་གྱི་ཁག་གཅིག་
ཏུ་གྱུར་ཡོད། སྲང་ལམ་འདི་ནས་མི་གང་ཞིག་ཤིང་རྟར་བསྡད་དེ་གཏན་ནས་སོང་མ་མྱོང་
ལ། ལམ་འགྲོ་བ་ཡང་ཧ་ཅང་ཉུང་།
ཁང་ཆུང་གི་དྲ་མ་བྱང་བུ་བསྒྲིགས་མ་ནམ་ཡང་གཏན་ཡོད་དེ། ཁང་བའི་
ནང་གི་མི་ལ་དཀར་འོད་མི་དགོས། དཀར་འོད་ནི་ཁོ་ཚོར་བེད་མེད། ཁང་བའི་ནང་དུ་སྡོད་
པའི་མི་མཁའ་དབུགས་གསར་བ་ལ་མི་དགའ་བའི་རྐྱེན་གྱིས། དྲ་མ་རྩ་བ་ནས་ཕྱེ་མ་མྱོང་།
ནམ་རྒྱུན་འོ་སེ་ཤིང་དང་། ཚོས་སེར་སྡོང་བོ་དང་། བྱི་འཛིན་གྱི་ཁྲོད་དུ་སྡོད་པའི་
མི་ནི་རང་བྱུང་ཁམས་ལ་དགའ་བ་མེད། རི་སྒར་གྱི་སྡོད་མཁན་རྣམས་ཁོ་ནར་ད་
གཟོད་གོང་མ་ལྷས་རང་བྱུང་ཁམས་ཀྱི་མཛེས་སྡུག་ལ་གོ་བ་ལེན་པའི་ནུས་པ་བསྩལ་ཡོད་
ལ། མི་གཞན་པ་ལ་མཚོན་ན། དེ་འདྲའི་མཛེས་སྡུག་ལ་ཁ་ཡ་མི་བྱེད། དངོས་པོ་གང་ཞིག་
ཡིན་ཡང་། དེ་མང་དྲགས་ན། མི་རྣམས་ཀྱིས་དེར་མཐོང་ཆེན་མི་བྱེད། “ང་ཚོར་དབང་
བའི་དངོས་པོར་ང་ཚོས་གཅེས་སྤྲས་མི་བྱེད།” དོན་དངོས་སུ་དེའི་མི་ཚད་དེ། ང་ཚོར་
དབང་བའི་དངོས་པོར་ང་ཚོ་དེ་ལས་ལྡོག་སྟེ་མི་དགའ་འོ། ཁང་ཆུང་གི་མཐའ་སྐོར་ནི་མི་
ཡུལ་གྱི་ལྷའི་དགའ་ཚལ་ཡིན་ཞིང་། ལྗོན་པ་ཚང་ཚིང་ཡིན་ལ། དགའ་སྐྱིད་ཀྱི་བྱ་བྱེའུའི་
ཚང་དུ་གྱུར་ཡོད། འོན་ཀྱང་ཁང་ཆུང་གི་ནང་དུ་ནི། འེ། དབྱར་ཁར་ཚ་རྨུགས་ཆེ་ལ།
དགུན་ཁར་ཁྲུས་ཁང་གི་ནང་ལྟར་རླངས་པ་ཐུ་ལུ་ལུ་བྱེད་ལ། སོལ་རླངས་ཀྱི་དྲི་འཐུལ་བར་
མ་ཟད། སྤྲོ་ཉམས་མེད་དེ། སྤྲོ་ཉམས་ཧ་ཅང་མེད།
ང་ཐེངས་དང་པོར་ཁང་ཆུང་དེར་འཚམས་འདྲིར་སོང་བ་ནི་སྔོན་ཆད་ཞིག་ལ་དོན་ཞིག་
བསྒྲུབ་པའི་ཆེད་དུ་སོང་བ་ཡིན། ཁང་བདག་ནི་ཧྲང་ཞའོ་ཆི་ཁ་མ་སོ་ཧྥུ་ཡིན། ཁོས་
ང་ལ་མངག་བཅོལ་བྱས་པ་ལྟར་ང་དེར་ཁོའི་ཆུང་མ་དང་བུ་མོར་ལྟ་རུ་སོང་བ་ཡིན། འཚམས་
འདྲི་ཐེངས་དང་པོ་དེ་ངའི་ཡིད་ལ་ས་ལེར་བཟུང་ཡོད་པར་མ་ཟད། བརྗེད་པར་འགྱུར་མི་སྲིད།
ཁྱེད་ཀྱིས་དེའི་དུས་ཀྱི་རྣམ་པ་འཆར་སྣང་ཞིག་བྱོས། ཁྱེད་ཕྱི་ཚོམས་ནས་ཚོམས་ཆེན་
དུ་སོང་ཚེ། བུད་མེད་གཟུགས་ཐུང་ཚོན་པོ། ལོ་བཞི་བཅུ་ཡས་མས་ཤིག་གིས་དངངས་པ་
དང་སྐྲག་པའི་རྣམ་འགྱུར་གྱིས་ཁྱེད་ལ་ལྟ། ཁྱེད་ནི་མི “ཆ་མེད” དམ། མགྲོན་པོའམ། “ན་
གཞོན” ཡིན་ན། དེས་མོར་དངངས་པ་དང་སྐྲག་སྣང་སྐྱེས་སུ་འཇུག ཁྱེད་ཀྱི་ལག་ཏུ་ཐོ་
བ་མེད་ལ། སྟ་རེའང་མེད། བོའུ་ཐུང་ནི་དེ་བས་ཀྱང་མེད། ཁྱེད་དགའ་བའི་འཛུམ་བཞིན་
ཡོད་ཀྱང་། ཁྱེད་ལ་བསུ་བ་ནི་དངངས་སྐྲག་ཡིན།
“ཁྱེད་ཀྱི་མིང་ལ་ཅི་ཟེར།” བུད་མེད་རྒན་པ་དེས་སྐད་འདར་བཞིན་ཁྱེད་ལ་དེ་སྐད་
འདྲི་ལ། ཁྱེད་ཀྱིས་མོ་ནི་བདག་མོ་ཆི་ཁ་མ་སོ་ཝ་ཡིན་པ་ཤེས་འོང་།
ཁྱེད་ཀྱིས་ཁྱེད་ཀྱི་མིང་དང་། ཁྱེད་ཡོང་དོན་བཤད་པ་ན། དངངས་པ་དང་སྐྲག་པ་
ནི་སྐད་ཕྲ་འཛེར་དང་དགའ་བའི “ཨ” ཞེས་འབོད་པར་འགྱུར་ལ། མོའི་མིག་འབྲས་
མཚམས་མེད་དུ་ཀླད་དུ་འཁོར་རོ། “ཨ” ཞེས་པའི་འབོད་སྐད་དེ་བྲག་ཆ་ལྟར་གྱུར་
ཏེ། ཕྱི་ཚོམས་ནས་ཚོམས་ཆེན་དུ་གྲག་པ་དང་། ཚོམས་ཆེན་ནས་མགྲོན་ཚོམས་སུ་གྲག་
པ་དང་། མགྲོན་ཚོམས་ནས་གཡོས་ཁང་དུ་གྲག་མཚམས་མི་ཆད་པར་བརྒྱུད་ནས་
གྲག་སྟེ་ལ་དོངདུ་གྲག་པ་རེད། ཅང་མ་འགོར་བར། ཁང་བའི་ནང་ཡོངས་སུ་གདངས་སྣ་
ཚོགས་ཀྱི་དགའ་བའི “ཨ” ཡིས་ཁེངས་པར་འགྱུར། སྐར་མ་ལྔ་ཙམ་འགོར་བ་ན། ཁྱེད་
མགྲོན་ཚོམས་ཀྱི་འབོལ་ཁྲི་རིང་བོ་ནེམ་ཞིང་དྲོ་བ་ཞིག་གི་ཐོག་ཏུ་བསྡད་པ་ན། “ཨ”སྐད་
དེ་རྒྱ་སྒོ་ནས་ཐོན་ཏེ། མོ་སི་ཁོ་སྲང་ལམ་བརྒྱུད་དེ་གྲག་འགྲོ་བ་ཐོས་ཐུབ།
ཁང་བའི་ནང་དུ་འབུ་སྨན་དང་ལུག་ལྤགས་ཀྱི་ལྷམ་གྱི་དྲི་མ་འཐུལ་འདུག་ལ། ཀོ་
ལྷམ་ནི་ངའི་རྒྱབ་ཀྱི་རྐུབ་སྐྱེགས་ཐོག་ཏུ་བཞག་ཡོད་ཅིང་། ལག་ཕྱིས་ཀྱིས་བཏུམས་ཡོད། དྲ་
མའི་ཐེམ་པར་མེ་ཏོག་ན་ལྕམ་དང་སང་དར་གྱིས་བཟོས་པའི་བུད་མེད་ཀྱི་ལྭ་
བཞག་ཡོད། ལྭའི་ཐོག་ཏུ་ལྟོ་འགྲངས་པའི་སྦྲང་ནག་བབས་འདུག གྱང་ངོས་སུ་མཁན་ཇེ
ཞིག་གི་བརྙན་རིས་བཀལ་ཡོད། ཤེལ་སྒྲོམ་གྱི་ཟུར་ཞིག་གས་ཡོད། མཁན་པོའི་བརྙན་རིས་ཀྱི་
ལོགས་སུ་མེས་པོའི་བརྙན་རིས་ཤར་མར་བསྟར་ཡོད་ཅིང་། ཚང་མ་ནི་ཚི་གང་
བའི་བཞིན་རས་དམར་སེར་ཡིན། ཅོག་ཙེའི་ཐོག་ཏུ་མཐེབ་ལྕིབས་ཤིག་དང་། སྐུད་པ་ཚོམ་
བུ་ཤིག་དང་། སླས་ནས་འགྲུབ་མེད་པའི་འབོབ་ཅིག་བཞག་ཡོད། མཐིལ་ཤིང་ཐོག་ན་བུད་
མེད་ཀྱི་སྟོད་ལྭ་ནག་པོ་ཞིག་བཞག་ཡོད་ཅིང་། ཤོག་བུའི་འདྲ་དཔེ་ཞིག་གི་ཐོག་ཏུ་ཨབ་
བཙེམས་བྱས་ཡོད། མཚེས་ཀྱི་ཁང་བའི་ནང་དུ་དངངས་ཤིང་འཚབས་པའི་རྒན་མོ་གཉིས་
ཡོད་ཅིང་། མཐིལ་ཤིང་ཐོག་གི་ཤོག་བུའི་འདྲ་དཔེ་དང་རས་འདྲ་བར་སྤྱོད་པའི་ས་རྩི་དུམ་
བུ་རེ་རེ་འཐུ་ཡིན་འདུག
"ང་ཚོའི་འདིར་ཉོག་རྫོབ་ཡིན། ཁྱེད་ཀྱིས་བཟོད་སྒོམ་མཛོད།” ཆི་ཁ་མ་སོ་ཝས་དེ་
སྐད་ཟེར།
ཆི་ཁ་མ་སོ་ཝས་ཕྱོགས་གཅིག་ནས་ང་ལ་ཁ་བརྡ་བྱེད་པ་དང་། ཕྱོགས་གཅིག་ནས་ངོ་
གནོང་བའི་ཟུར་མིག་གིས་མཚེས་ཤག་གི་སྒོར་ལྟ། སྒོའི་ནང་རོལ་གྱི་མི་ཚོས་ད་དུང་ཤོག་
བུའི་འདྲ་དཔེ་འཐུ་ཡིན་ཡོད། སྒོ་ཡང་ངོ་གནོང་གིན་ཡོད་པ་འདྲ་སྟེ། མཚམས་རེར་དལ་
གྱི་ཕྱེ་བ་དང་། མཚམས་རེར་གཏན་འགྲོ།
“ཝ་ཡེ། ཁྱོད་ལ་དོན་བྱ་ཅི་ཞིག་ཡོད།” ཆི་ཁ་མ་སོ་ཝས་སྒོའི་ནང་ལ་བལྟས་ནས་དེ་
སྐད་དྲིས།
“ངའི་ཨ་ཕས་ཁུར་སི་ཁེ་ནས་ང་ལ་བསྐུར་བའི་མགུལ་ཆིངས་དེ་གང་ན་ཡོད”
ཅེས་སྒོའི་ནང་ལོགས་ནས་བུད་མེད་ཅིག་གིས་ཧྥ་རན་སིའི་སྐད་ཀྱིས་དྲིས།
Ah, esl ce que, Marie, que འེ། ཆོག་པ་ཡིན་ན། Nous
avons done chez nous un homme trés peu connu par nous ཁྱོད་ཀྱིས་
ལུ་ཁེད་རེ་ཡ་ལ་དྲིས།”
“ལྟོས་དང་། ང་ཚོས་ཧྥ་རན་སིའི་སྐད་བཤད་པ་ཅི་འདྲའི་བཟང་ཨང་།” ངས་ཆི་
ཁ་མ་སོ་ཝའི་མིག་མདངས་ལས་འདི་འདྲའི་སྐད་ཆ་ཞིག་ཀློག་ཐུབ། མོ་དགའ་ནས་བཞིན་
རས་དམར་མདངས་བཀྲ།
ཅང་མ་འགོར་བར་སྒོ་ཕྱེ་བྱུང་། ངས་གཟུགས་རིང་ཞིང་ཤ་སྐེམ་པའི་བུ་མོ་ཞིག་མཐོང་
ལ། ལོ་བཅུ་དགུ་ཡས་མས་ཡིན། ལུས་ལ་སེང་དར་གྱི་ཤམ་ལྭ་རིང་བ་ཞིག་
གྱོན་ཡོད། སྐེད་པར་ཀོ་བའི་སྐ་རགས་སེར་པོ་བཅིངས་ཡོད། ངས་ད་དུང་སྐ་རགས་སུ་ཉ་ཕྱིས་
ཀྱི་བསིལ་ཡབ་ཅིག་བཏགས་ཡོད་པ་མཐོང་། མོ་ནང་དུ་ཡོང་སྟེ་ཞྭ་ལྷེམ་པའི་གུས་འདུད་ཅིག་
བྱས་ལ། ངོ་དམར་པོར་གྱུར། ཐོག་མར་མོའི་སྲེ་ཐིག་འགའ་ཡོད་པའི་སྣ་རིང་བོ་དམར་པོར་
གྱུར་པ་དང་། དེ་ནས་སྣ་ནས་མིག་མཐའ་དང་། དེ་ནས་ཟ་འགྲམ་བར་དམར་པོར་གྱུར་སོང་།
“འདི་ནི་ངའི་བུ་མོ་ཡིན།” ཆི་ཁ་མ་སོ་ཝས་གླུ་ལེན་པ་ལྟ་བུའི་སྐད་ཀྱིས་སྨྲས་པ།
“ན་གཞོན་འདི། མ་ཉེ་ཆི་ཁ། ཁོ་རེད།”
ངས་རང་ཉིད་ངོ་སྤྲོད་བྱས། དེ་ནས་འདི་ན་ཤོག་བུའི་འདྲ་དཔེ་མང་བ་ལ་ཡ་མཚན་པ་
བཤད། མ་སྨད་གཉིས་ཀས་མགོ་སྒུར།
“ཡེ་ཤུ་དགུང་གཤེགས་ཀྱི་དུས་ཆེནལ་ང་ཚོའི་ས་འདི་ན་ཚོང་འདུས་ཆེན་པོ་
ཞིག་ཡོད།” ཨ་མས་སྨྲས་པ། “ང་ཚོས་ནམ་ཡིན་ཡང་ཚོང་འདུས་ནས་ནོམ་པ་འགའ་
ཉོས་རྗེས། དེ་ནས་ལོ་གཅིག་ཏག་ཏག་ལ་ཚེམ་བཟོ་བྱེད། རྗེས་ཀྱི་ཚོང་འདུས་དེའི་བར་
ཚེམ་བཟོ་བྱེད། ང་ཚོའི་ལྭ་མི་གཞན་ལ་སྤྲད་ནས་བཟོ་རུ་གཏན་ནས་བཅུག་མ་མྱོང་། ངའི་
ཕེ་ཏེ“ཤེ་མེ་ནེ་ཆིས་དངུལ་བཙལ་བ་མང་རྒྱུ་ཡོད་པ་མ་རེད། ང་ཚོས་རང་ལ་ལག་ཆེ་ཟ་ཆེ་
བྱེད་དུ་འཇུག་གིན་མེད། དེས་ན་རང་གིས་བཟོ་རྒྱུ་ལས་མེད།”
“ཡིན་ཡང་ལྭ་བ་འདི་འདྲ་མང་པོ་སུས་གྱོན་ནམ། འདི་ན་ཁྱོད་ཚོ་མི་གཉིས་མ་
གཏོགས་མེད།”
“ཧེ་ འདི་ནི་ད་ལྟ་གྱོན་པ་ཡིན་ན་འདོད་དམ། འདི་ད་ལྟ་གྱོན་པ་མིན། འདི་ནི་
བག་ལྭ་རེད།”
‘ཨ་ཙི། ཨ་མ། ཁྱེད་ཀྱིས་ཅི་ཞིག་བཤད་ཀྱིན་ཡོད” ཅེས་བུ་མོས་སྨྲས་པ་དང་།
གདོང་དམར་པོར་གྱུར། “སྐུ་ཞབས་འདིས་དེ་ལྟར་སྙམ་སྲིད། ང་གནས་ལ་གཏན་
ནས་མི་འགྲོ། མི་འགྲོ།”
མོས་སྐད་ཆ་འདི་བཤད་པ་དང་། “གནས་ལ་འགྲོ” ཞེས་པ་སྨྲ་དུས་མིག་ནང་དུ་
འོད་འཚེར་གྱིན་ཡོད།
ཁོ་ཚོས་ཇ་དང་ཀ་ར། སིལ་ཏོག་བསྒྲུངས་མ། མར་སེར་ཁྱེར་ཡོང་ལ། དེ་ནས་ཁོ་ཚོས་
ཡང་འོ་སྤྲིས་བླུགས་པའི་སིལ་ཉོག་ཟ་རུ་བཅུག དགོང་མོ་ཆུ་ཚོད་བདུན་
པར་ནུབ་ཚ་འཐུང་། ཚོད་མ་སྣ་ཁ་བདུན་ཡོད། ནུབ་ཚ་འཐུང་དུས་སུ་ངས་མི་ཞིག་གིས་སྣ་
སྦྲིད་བྱེད་པའི་སྐད་ཐོས་ཏེ། མཚེས་ཤག་གི་ནང་ནས་མི་ཞིག་གིས་སྐད་ཆེན་པོས་སྣ་སྦྲིད་
བྱེད། ངས་ཧང་སངས་པའི་སྒོ་ནས་དེའི་སྒོར་བལྟས། སྐྱེས་པ་ཁོ་ནས་ད་གཟོད་འདི་འདྲའི་
སྣ་སྦྲིད་རྒྱག་པ་རེད།
“འདི་ནི་ཕེ་ཏེ་ཤེ་མེ་ནེ་ཆིའི་ནུ་བོ་ཡེ་ཀུར“ཤེ་མེ་ནེ་ཆི་རེད།” ཆི་ཁ་མ་སོ་
ཝས་ང་ཧང་སངས་པ་མཐོང་ནས་འགྲེལ་བཤད་བྱས་ཏེ་སྨྲས་པ། “ཁོ་ན་ནིང་ནས་ང་ཚོའི་
འདིར་བསྡད་ཡོད། ཁྱེད་ཀྱིས་ཁོར་བཟོད་སྒོམ་བྱེད་དགོས། ཁོ་ཕྱི་རུ་ཁྱེད་ལ་བལྟ་བར་འོང་
མི་ཐུབ། ཁོ་ནི་ངོ་མ་མི་རྒོད་ཅིག་ཡིན། མི་ཆ་མེད་རིག་ན་ངོ་ཚ་བ་རེད། ཁོ་ཆོས་
སྦྱོང་ཁང་དུ་ཞུགས་རྩིས་བྱས་ཡོད། ཁོ་སྔོན་ཆད་དཔོན་པོ་བྱས་མྱོང་། རྗེས་སུ་གཞན་
གྱིས་ཁོང་ཁྲོ་བསླངས། དེའི་རྐྱེན་གྱིས་ད་ལྟ་ཁོའི་སེམས་སྡུག་ཡོད། ”
ཟ་མ་ཟོས་རྗེས། ཆི་ཁ་མ་སོ་ཝས་ཡེ་ཀུརཤེ་མེ་ནེ་ཆིས་དངོས་སུ་གཙགས་པའི་
རྗེས་སུ་ཆོས་ཚོགས་ལ་འབུལ་བའི་ཟླ་གམ་གྱི་ཕྲག་རྒྱན་ཞིག་ཁྱེར་ཡོང་ནས་ང་ལ་ལྟ་རུ་
བཅུག མ་ཉེ་ཆི་ཁས་ཀྱང་རེ་ཞིག་ངོ་མ་ཚ་བར་མོས་ཨ་ཕར་གཙགས་པའི་དུ་ཁུག་ཅིག་
ཁྱེར་ཡོང་ནས་ང་ལ་ལྟ་རུ་བཅུག ངས་མོའི་ལག་རྩལ་ལ་བསྟོད་པའི་རྣམ་འགྱུར་བསྟན་པ་
ན། མོའི་གདོང་དམར་པོར་གྱུར་སོང་ལ། མོས་ཨ་མའི་རྣ་ཚར་གཏད་ནས་ཤབ་ཤུབ་ཀྱིས་ཅི་
ཞིག་བཤད་སོང་། དེ་མ་ཐག་ཏུ་ཨ་མ་རབ་ཏུ་དགའ་བ་དང་། ང་མོ་དང་མཉམ་དུ་ཅ་ལག་
ཁང་དུ་གཅིག་བལྟ་རུ་འགྲོ་བར་བོས་བྱུང་། ཅ་ལག་ཁང་དུ་ངས་སྒམ་ཆེན་པོ་ལྔ་དང་།
སྒམ་ཆུང་དང་སྒམ་བུ་མང་པོ་མཐོང་།
“འདི་ནི་བག་ལྭ་ཡིན།” ཨ་མས་ང་ལ་སྐད་དམའ་མོས་སྨྲས་པ། “ལྭ་འདི་
ཐམས་ཅད་ནི་ང་ཚོ་རང་གིས་བཟོས་པ་ཡིན།”
ངས་ནག་རོག་གེའི་སྒམ་དེ་རྣམས་མཐོང་རྗེས། གུས་ཞབས་དང་མགྲོན་རྩིས་
ཆེ་བའི་བདག་མོ་གཉིས་ལ་གྱེས་ཁ་ཞུས་ནས་ཕྱིར་ལོག་པ་ཡིན། ཁོ་ཚོས་ང་ལ་རྗེས་སུ་ཁོམ་
པ་ཡོད་ན་ཁོ་ཚོའི་ཁྱིམ་དུ་འོང་བ་ཁས་ལེན་བྱེད་དུ་བཅུག
ཁས་ལེན་དེ་ངས་ཐེངས་དང་པོར་འཚམས་འདྲི་བྱས་པ་ནས་ལོ་བདུན་འདས་རྗེས། ད
གཟོད་ངས་ལག་བསྟར་བྱེད་པའི་གོ་སྐབས་བྱུང་། ཐེངས་འདིར་ང་གྲོང་ཁྱེར་ཆུང་བ་འདིར་
འོང་དོན་ནི། གཏུག་བཤེར་གྱོད་དོན་ཞིག་གི་བཤེར་དཔང་བ་བྱེད་དགོས་ནས་
ཡོང་བ་ཡིན། ང་རྒྱུས་ཆེ་བའི་ཁང་ཆུང་དེའི་ནང་དུ་སོང་བ་ན། ཡང “ཨ” ཞེས་འབོད་
སྐད་ཐོས་ལ། ཁོ་ཚོས་ང་ངོས་ཟིན་འདུག་པ་སྨོས་ཅི་དགོས། ངས་འཚམས་འདྲི་ཐེངས་
དང་པོ་དེ་ཁོ་ཚོའི་འཚོ་བའི་ཁྲོད་ཀྱི་དོན་ཆེན་པོ་ཞིག་ཏུ་གྱུར་ཡོད། དོན་ཆེན་པོ་མི་འབྱུང་
བའི་ས་ཆ་ནས་དོན་ཆེན་པོ་ཡིད་ནས་བརྗེད་མེད་དུ་བཟུང་ཡོད། ང་མགྲོན་ཚོམས་སུ་སོང་
བ་ན། ཨ་མ་མཐོང་བ་དང་། མོ་སྔར་ལས་ཚོ་བར་གྱུར་ཡོད། སྐྲ་ཡང་སེ་བོར་གྱུར་འདུག མོ་
མཐིལ་ཤིང་ཐོག་ཏུ་ཕར་ཀོག་ཚུར་ཀོག་བྱས་ཏེ། ནོམ་པ་སྔོན་པོའི་རས་ལྭ་ཞིག་འདྲ་ཡིན་
ཡོད། བུ་མོ་ནི་འབོལ་ཁྲི་རིང་བོའི་ཐོག་ཏུ་བསྡད་དེ་གཙག་དྲུབ་བྱེད་ཀྱིན་ཡོད། འདི་ན་
སྔར་ལྟར་ཤོག་བུའི་འདྲ་དཔེ་མང་པོ་ཡོད། སྔར་ལྟར་འབུ་སྨན་གྱི་དྲི་མ་ཡོད། སྔར་ལྟར་སྣུམ་
ཚོན་བརྙན་རིས་ཀྱི་སྒྲོམ་ཤེལ་ཟུར་གཅིག་གས་པ་དེ་ཡོད། ཡིན་ཡང་འགྱུར་ལྡོག་ནི་ཡོད་
དེ། མཁན་པོའི་བརྙན་རིས་ཀྱི་ལོགས་སུ་ཕེ་ཏེ‘ཤེ་མེ་ནེ་ཆིའི་བརྙན་རིས་བཀལ་ཡོད། བུད་
མེད་གཉིས་ཀྱིས་མདད་ལྭ་གྱོན་ཡོད། ཕེ་ཏེ་ཤེ་མེ་ནེ་ཆི་ནི་དམག་སྤྱི་ཆེན་མོར་འཕར་ནས་
གཟའ་འཁོར་གཅིག་འགོར་རྗེས་སྐུ་གཤེགས་པ་རེད།
ཕྱིར་དྲན་མགོ་བརྩམ་པ་ན། དམག་སྤྱི་ཆེན་མོའི་ལྕམ་ངུས་སོང་།
“ང་ཚོར་བཀྲ་མི་ཤིས་པ་བྱུང་སོང་།” ཞེས་མོས་སྨྲས་པ། “ཕེ་ཏེ“ཤེ་མེ་ནེ་ཆི། 
ཁྱེད་ཀྱིས་ཤེས་སམ། འཇིག་རྟེན་འདི་ན་ཡོད་པ་མ་རེད། ང་དང་མོ་ནི་ཡུགས་མོ་དང་
དྭ་ཕྲུག་ཏུ་གྱུར་ཡོད། རང་གིས་རང་ལ་བདག་སྐྱོང་བྱེད་དགོས། ཡེ་ཀུར་ཤེ་མེ་ནེ་ཆི་ད་
དུང་འཚོ་གཞེས་ཡོད། ཁོའི་ཐད་ནས་ང་ཚོར་སྐད་ཆ་ཡག་པོ་བཤད་རྒྱུ་མེད། ཆོས་སྦྱོང་
ཁང་གིས་ཁོ་ནང་དུ་མི་བསྡུ་བ་རེད། རྒྱུ་མཚན་ནི་རྒྱུ་མཚན་ནི་ཁོས་ཆང་མི་ཆོད་
པའི་རྐྱེན་གྱིས་རེད། ད་ལྟ་ཁོའི་སེམས་སྡུག་པའི་རྐྱེན་གྱིས་ཆང་འཐུང་ཚད་ཇེ་མང་ཇེ་མང་
རེད། ངས་སྐུ་དྲག་གུང་བའི་སར་ཁོ་གཏུག་པར་འགྲོ་རྩིས་བྱེད་ཀྱིན་ཡོད།
བཤད་ན་ཁྱེད་ཀྱང་ཡིད་མི་ཆེས། ཁོས་ཐེངས་འགར་སྒམ་ཁ་ཕྱེས་ནས། མ་ཉེ་ཆི་ཁའི་
བག་ལྭ་ཁྱེར་ནས་སོང་སྟེ། ཁོའི་མཇལ་བ་གནས་སྐོར་བ་དེ་ཚོར་བྱིན་པ་རེད། སྒམ་གཉིས་
ཀྱི་ནང་གི་དེ་ཁྱེར་ནས་སྟོང་བར་བྱས་སོང་། གལ་ཏེ་འདི་ལྟའི་གནས་ཚུལ་མུ་མཐུད་དུ་
བྱུང་ན། ང་ཚོའི་མ་ཉེ་ཆི་ཁའི་བག་ལྭ་གཅིག་ཀྱང་ལྷག་རྒྱུ་མ་རེད།”
“ཨ་མ། ཁྱེད་ཀྱིས་ཅི་ཞིག་བཤད་ཀྱིན་ཡོད།” མ་ཉེ་ཆི་ཁས་ངོ་གནོང་བའི་ངང་སྨྲས་
པ། “སྐུ་ཞབས་འདིའི་སེམས་ལ་ཇི་ལྟར་བསམ་སྲིད་པ་ངོ་མ་མི་ཤེས། ང་གནས་ལ་
གཏན་ནས་མི་འགྲོ། གནས་ལ་གཏན་ནས་མི་འགྲོ།”
མ་ཉེ་ཆི་ཁས་མགོ་དགྱེ་ནས་ཉམས་འུར་པ་དང་རེ་བ་འཆང་བའི་ངང་གནམ་གཅལ་
ངོས་སུ་བལྟས་པ་དང་། མོ་མོས་བཤད་པའི་སྐད་ཆར་ཡིད་མི་ཆེས་པ་ལྟར་སྣང་།
རྒད་པོ་གཟུགས་ཐུང་ཞིག་ཕྱི་ཚོམས་སུ་འཛུལ་སོང་། ཁོའི་སྤྱི་བོ་ནས་དུམ་བུ་ཆེ་ཞིག་
བྱི་བོ་ཡིན། སྟོད་ལྭ་དམར་སྨུག་ཅིག་གྱོན་ཡོད། རྐང་ལ་གོན་པ་ནི་ཀོ་ལྷམ་མ་ཡིན་པར་ཆུ་
ལྷམ་ཡིན། ཁོ་ཙི་གུ་བཞིན་དུ་ཤིག་ཤིག་སོང་ནས་མི་མཐོང་བར་གྱུར།
“མི་འདི་ནི་ཕལ་ཆེར་ཡེ་ཀུར་ཤེ་མེ་ནེ་ཆི་ཡིན་རྒྱུ་རེད།” ངས་དེ་ལྟར་སྙམ།
ངས་ཁོ་མ་སྨད་གཉིས་ལ་བལྟས་ནས་བསྡད། ཁོ་གཉིས་ཧ་ཅང་རྒས་ཤིང་རྐ་བར་གྱུར་
འདུག ཨ་མའི་མགོ་ན་དངུལ་དཀར་གྱི་འོད་ལམ་མེར་ཡོད་ལ། བུ་མོའི་ཤ་རིད་ཅིང་རྐ་བ་
དང་། ཟུངས་ཟད་པར་སྣང་ལ། ཕར་བལྟས་ཚོད་ལ་ཨ་མ་ནི་བུ་མོ་ལས་ལོ་ལྔ་ཙམ་ལས་མི་
རྒས་པ་ལྟར་སྣང་།
“ངས་སྐུ་དྲག་གུང་བའི་སར་འགྲོ་རྩིས་བྱེད་ཀྱིན་ཡོད།” རྒན་མོས་ང་ལ་དེ་སྐད་སྨྲས།
མོས་སྐད་ཆ་དེ་ང་ལ་བཤད་མྱོང་བ་བརྗེད་འདུག “ངས་གཏུག་བཤེར་བྱེད་རྩིས་ཡོད། ཡེ་
ཀུར་ཤེ་མེ་ནེ་ཆིས་ང་ཚོས་བཟོས་པའི་ལྭ་ཐམས་ཅད་ཁྱེར་སོང་ནས། ཁོའི་རྣམ་ཤེས་སྐྱོབ་
པའི་ཆེད་དུ་མི་སུ་ཞིག་ལ་བྱིན་པ་རེད། མ་ཉེ་ཆི་ཁ་ལ་བག་ལྭ་མེད་པ་རེད།”
མ་ཉེ་ཆི་ཁའི་གདོང་དམར་པོར་གྱུར་སོང་། ཡིན་ཡང་ད་ཐེངས་སྐད་ཆ་ཅི་ཡང་བཤད་
མ་སོང་།
ང་ཚོས་ཡང་བསྐྱར་ལྭ་བ་མི་བཟོ་ཀ་མེད་རེད། ཡིན་ཡང་ཡང་གཅིག་བཤད་ན།
གོང་མ་ལྷས་མཁྱེན། ང་ཚོ་རྒྱུ་ཆེན་མ་རེད། ང་དང་མོ་ནི་ཡུགས་མོ་དྭ་ཕྲུག་རེད་ཡ།”
“ང་ཚོ་ནི་ཡུགས་མོ་དྭ་ཕྲུག་རེད།” མ་ཉེ་ཆི་ཁས་ཀྱང་དེ་གཅིག་སྨྲས་སོང༌།
ན་ནིང་། ལས་དབང་གིས་ང་དེད་ནས་ཡང་རྒྱུས་ཡོད་ཀྱི་ཁང་ཆུང་དེར་སོང་། ང་
མགྲོན་ཚོམས་སུ་སོང་བ་ན། རྒན་མོ་ཆི་ཁ་མ་སོ་ཝ་མཐོང་། མོས་ལྭ་ནག་པོ་ཞིག་གྱོན་
ཡོད་ཅིང་། མདད་རྟགས་བཏགས་ཡོད། འབོལ་ཁྲི་རིང་བོའི་ཐོག་ཏུ་བསྡད་དེ་ཚེམ་བུ་
བྱེད་ཀྱིན་ཡོད། མོ་དང་གཤིབ་ནས་བསྡད་ཡོད་པ་ནི། རྒད་པོ་གཟུགས་ཆུང་སྟོད་ལྭ་དམར་
སྨུག་གྱོན་པ། རྐང་བར་གོན་པ་ནི་ཆུ་ལྷམ་ཡིན་པ་ལས་ཀོ་ལྷམ་མིན་པ་ཞིག་ཡིན། རྒད་
པོས་ང་རིག་མ་ཐག་ཏུ་ལངས་ཏེ། མགྲོན་ཚོམས་ནས་ཕར་འཚུབ་མ་ལྟར་རྒྱུག་སོང་།
ངའི་འཚམས་འདྲི་ལ་ལན་གདབ་པའི་ཆེད་དུ་རྒན་མོས་འཛུམ་ཞིག་བསྟན་ཏེ་སྨྲས་པ།
“ད་ལྟ་ཡང་ཁྱེད་མཐོང་སོང་། སྐུ་ཞབས། ངོ་མ་དགའ་ཐལ” ཞེས་ཧྥ་རན་སིའི་སྐད་
ཀྱིས་སྨྲས།
ཅུང་ཙམ་འགོར་ནས་ངས “ཁྱེད་ཀྱིས་ཅི་ཞིག་འཚེམ་གྱིན་ཡོད” ཅེས་དྲིས།
“འདི་ནི་མོའི་ཚི་ལེན་ཡིན། ངས་བཟོས་ཚར་ན། ཆོས་རྫིའི་སར་བསྐྱལ་ནས་
ཁོར་དོ་དམ་བྱེད་དུ་བཅུག་ཡོད། དེ་མིན་ན། ཡེ་ཀུར་ཤེ་མེ་ནེ་ཆིས་འཁྱེར་འགྲོ་བ་རེད།
ངས་ད་ལྟ་དངོས་པོ་ཡོད་ཚད་ཆོས་རྫི་ལ་བཅོལ་ནས་དོ་དམ་བྱེད་དུ་བཅུག་ཡོད།” མོས་
སྐད་དམའ་མོས་དེ་སྐད་སྨྲས།
མོའི་མདུན་གྱི་ཅོག་ཙེའི་ཐོག་ཏུ་བུ་མོའི་འདྲ་པར་བཞག་ཡོད། མོས་འདྲ་པར་ལ་
གཅིག་བལྟས་རྗེས། དངན་པ་ཞིག་འཐེན་ནས་སྨྲས་པ།
“ང་ཁེར་རྐྱང་དུ་གྱུར་པ་ཁྱེད་ཀྱིས་ཤེས་དགོས།”
དེས་ན་མོའི་བུ་མོ་གང་དུ་ཡོད་དམ། མ་ཉེ་ཆི་ཁ་གང་དུ་ཡོད་དམ། ངས་མདད་ནག་
བྱས་པའི་རྒན་མོར་མ་དྲིས། ང་ཁང་ཆུང་འདིའི་ནང་དུ་བསྡད་ཡོད་དུས་ཡིན་ནའང་འདྲ།
རྗེས་སུ་ལངས་ནས་གྱེས་ཁ་ཞུ་བའི་དུས་ཡིན་ནའང་འདྲ། ཐོག་ཐག་ཏུ་མ་ཉེ་ཆི་ཁ་སྒོར་
མ་འོང་། ངས་མོའི་སྐད་ཀྱང་མ་ཐོས་ལ། མོའི་ཞུམ་པའི་གོམ་སྒྲ་ཡང་མོའང་མ་ཐོས།
ཐམས་ཅད་གསལ་བོ་རེད། དེའི་རྐྱེན་གྱིས་ངའི་སེམས་ཁ་ལྗིད་ལྟེག་གེར་གྱུར་སོང་།
1883ལོར།

ཚོན་པོ་དང་སྐེམ་པོ།

ནི་ཀུ་ལ་ལྕགས་ལམ་གྱི་མེ་འཁོར་འབབ་ཚིགས་ཤིག་ཏུ་གྲོགས་པོ་གཉིས་ཕྲད་བྱུང་
བ་སྟེ། གཅིག་ནི་ཚོན་པོ་ཡིན་ལ། གཅིག་ནི་སྐེམ་པོ་ཡིན། ཚོན་པོས་ནི་མེ་འཁོར་འབབ་
ཚིགས་སུ་ཟ་མ་ཟོས་མ་ཐག་པ་ཡིན་པས་ན། སྨིན་ཐག་ཆོད་པའི་སེའུ་དང་འདྲ་བར་
ཁ་སྣུམ་ཤིག་གེ་དང་། མཆུ་འོད་ཀྲིག་གེ་ཡོད། ཁོའི་ལུས་ནས་རྒུན་ཆང་དཀར་པོ་དང་མེ་
ཏོག་བསུང”གི་དྲི་མ་འཐུལ་འོང་། སྐེམ་པོ་ནི་མེ་འཁོར་ནང་ནས་སར་བབས་མ་ཐག་ཡིན།
ལག་ཏུ་ཀོ་སྒམ་དང་ཁུར་ཙ། ཤོག་སྒམ་བཟུང་ཡོད། ཁོའི་ཁ་ནས་ཕག་ཤ་བསྲེགས་མ་དང་
ཁ་ཧྥེ་བཏགས་མའི་དྲི་མ་འཐུལ་འོང་། ཁོའི་རྗེས་སུ་མ་ནེ་རིང་བའི་བུད་མེད་ཤ་སྐེམ་ཞིག་
ལངས་ཡོད་པ་ནི་ཁོའི་ཆུང་མ་ཡིན། ད་དུང་རྗེས་ན་གཟུགས་རིང་བའི་སློབ་འབྲིང་སློབ་མ་
མིག་ཡས་ཟིམ་མེར་ཡོད་པ་ནི་ཁོའི་བུ་ཡིན།
“པོར་ཧྥེ་ལུ།” ཚོན་པོས་སྐེམ་པོ་མཐོང་བ་ན་སྐད་བརྒྱབ་སྟེ་སྨྲས་པ། “ངོ་མ་ཁྱོད་
ཡིན་ནམ། ངའི་གྲོགས་པོ། དགུན་ཁ་ཅི་ཙམ་དང་། དབྱར་ཁ་ཅི་ཙམ་ལ་མ་ཐུག་པ་རེད་ཨང་།
“འོ་དབའ།” སྐེམ་པོས་ཧང་སངས་པའི་ངང་སྐད་བརྒྱབ་ཏེ། “མི་ས། ཆུང་དུས་
ཀྱི་གྲོགས་པོ། ཁྱོད་ས་གང་ཞིག་ནས་ཡོང་བ་ཡིན” ཞེས་དྲིས།
གྲོགས་པོ་གཉིས་ཀྱིས་ཕན་ཚུན་ལ་འཁྱུད་ཅིང་། འོ་གསུམ་རེ་བྱས་པ་དང་། དེ་ནས་
ཕན་ཚུན་ལ་ཞིབ་ལྟ་བྱེད་ཅིང་། མིག་མཐར་མཆི་མ་འཁྱིལ་ལ། ཁོ་གཉིས་ཀྱང་དགའ་བའི་
ཧང་སངས་པར་གྱུར་ཡོད།
“ངའི་སྙིང་ཉེ་ལགས།” སྐེམ་པོས་ཚོན་པོར་འོ་བྱས་རྗེས་ཁ་གྲག་ནས་སྨྲས་པ། “འདི་
ངོ་མ་ཡིད་ལ་མ་དྲན། ངོ་མ་བློ་ཡུལ་ལས་འདས་པ་ཞིག་རེད། འུན། དེས་ན་ཁྱོད་ཀྱིས་ང་ལ་ལྟ་
ཡགས་ཤིག་བྱོས། ཁྱོད་ནི་སྔ་མ་ཁོའི་ཕོ་ཡག་དེ་རེད། སྔར་བཞིན་ཡོན་ཏན་པ་མཆོར་པོ་རེད། སྔར་བཞིན་ཆ་ལུགས་ལ་དང་དོད་བྱས་ཡོད། ཨ། གོང་མ་ལྷ། འུན། ཁྱོད་ཅི་
འདྲ་རེད། རྒྱས་སྤྱོད་ལྡན་ནམ། གཉེན་སྒྲིག་བྱས་སམ། ང་ནི་ཁྱོད་ཀྱིས་མཐོང་གསལ་རེད།
གཉེན་སྒྲིག་བྱས་ཟིན། འདི་ནི་ངའི་ཆུང་མ་ལུའུ་ཨེ་སི་ཡིན། ཆོ་འབྲང་གི་རུས་ནི་ཝན་
ཚེ་པ་ཧུ་ཡིན།…མོ་ནི་ཆོས་གསར་བའི་ཆོས་དད་པ་ཡིན། འདི་ནི་ངའི་བུ་ན་ཧྥ་ནེར
ཡིན། སློབ་འབྲིང་ལོ་རིམ་གསུམ་པའི་སློབ་མ་ཡིན། ན་ཧྥ་ནི་ཡ། མི་འདི་ནི་ངའི་ཆུང་དུས་
ཀྱི་གྲོགས་པོ་ཡིན། ང་ཚོས་མཉམ་དུ་སློབ་འབྲིང་དུ་དཔེ་ཆ་བཏོན་མྱོང་།”
ན་ཧྥ་ནེར་གྱིས་ཅུང་ཟད་བསམས་ནས་ཞྭ་ཕུད།
“ང་ཚོས་མཉམ་དུ་སློབ་འབྲིང་དུ་དཔེ་ཆ་བཏོན་མྱོང་།” སྐེམ་པོས་མུ་མཐུད་དེ་སྨྲས་
པ། “ཚང་མས་ཁྱོད་ལ་ཇི་ལྟར་ཀུ་རེ་རྩེས་པ་ཁྱོད་ཀྱིས་ད་ལྟ་དྲན་ནམ། ཁྱོད་ཀྱིས་ཤོག་དུ་
ཡིས་སློབ་དེབ་བསྲེགས་ནས་ཁུང་བུ་ཞིག་དབྲལ་བའི་རྐྱེན་གྱིས། ང་ཚོས་ཁྱོད་ལ་ཧི་ལོ་སི་
ཐེ་ལ་ཐོ་སི”ཞེས་པའི་མཚང་མིང་ཞིག་བཏགས་པ་རེད། ང་དགེ་རྒན་གྱི་སར་སོང་སྟེ་སློབ་
གྲོགས་ཚོའི་གནས་ཚུལ་སྙན་སེང་ཞུ་བར་དགའ་བའི་རྐྱེན་གྱིས། ཁོ་ཚོས་ང་ལའང་ཨུ་ཧྥེར་
རི་སིཞེས་པའི་མཚང་མིང་ཞིག་བཏགས་པ་རེད། ཧ་ཧ་ དེ་དུས་ང་ཚོ་ཚང་མ་བྱིས་
པ་རེད། ན་ཧྥ་ནི་ཡ། ཁྱོད་མ་སྐྲག ཁྱོད་ཕར་སོང་དང་ཆོག ཁོའི་ཉེ་སར་སོང་། འདི་
ནི་ངའི་ཆུང་མ་ཡིན། ཆོ་འབྲང་གི་རུས་ནི་ཝན་ཚེ་པ་ཧུ་ཡིན། མོ་ནི་ཆོས་གསར་བའི་
ཆོས་དད་པ་ཡིན།"
ན་ཧྥ་ནེར་གྱིས་ཅུང་ཟད་བསམས་རྗེས། ཨ་ཕའི་རྒྱབ་ཏུ་ཡིབས།
“འུན། གྲོགས་པོ་ཁྱོད་ཅི་འདྲ་རེད” ཞེས་ཚོན་པོས་དྲིས་པ་དང་། དུང་བའི་ངང་
གྲོགས་པོར་བལྟས་ཏེ། “གང་དུ་དཔོན་པོ་བྱེད་ཀྱིན་ཡོད། དཔོན་པོ་རིམ་པ་དུ་བ་བྱེད་ཐུབ་
ཡོད” ཅེས་དྲིས།
“ངའི་སྙིང་ཉེ་ལགས། ང་དཔོན་པོ་བྱས་ཡོད། ང་ཞི་དཔོན་རིམ་པ་བརྒྱད་པ་ལོ་
གཉིས་ལ་བྱས་ཟིན། ད་དུང་སི་ཐན་ནི་སི་ལ་ཧྥུ་བྱ་དགའི་རྟགས་མ་ཐོབ་མྱོང་། ངའི་ཕོགས་
མི་མཐོ། འེ། དེར་སྐྱོན་མེད། ངའི་ཆུང་མས་རོལ་མོ་སློབ་ཁྲིད་བྱེད་ཀྱིན་ཡོད། ངས་ནི་
ལྐོག་ཏུ་ཤིང་གི་དུ་བའི་སྒམ་ཆུང་བཟོ་ཡིན་ཡོད། དུ་སྒམ་ཧ་ཅང་སྤུས་བཟང་ཡིན་ཡ། ངས་
དེ་གཅིག་རུའུ་པུགཅིག་ལ་བཙོངས་པ་ཡིན། གལ་ཏེ་མི་ཞིག་ལ་བཅུ་ནས་བཅུའི་ཡན་
དགོས་ན། ཁྱོད་ཀྱིས་ཤེས་ཏེ། ངས་ཁོར་ཕབ་ཆ་སྟེར་བ་རེད། ང་ཚོས་གང་ལྟར་ཕྱིད་
ཐུབ་ནས་ཡོང་ཡོད། ཁྱོད་ཀྱིས་ཤེས་ཏེ། ངས་སྔོན་ཆད་གཞུང་ས་རུ་ལས་ཚན་པ་
བྱས། ད་ལྟ་ནི་ལས་ཁུངས་གཅིག་པ་རུ་ལས་གནས་སྤར་ཏེ་ཚན་གཙོ་བྱས་ཡོད།
ངས་རྗེས་སུ་དེ་རུ་བྱ་བ་བྱེད་པ་རེད། འུན། དེས་ན་ཁྱོད་ཅི་འདྲ་རེད། ཕལ་ཆེར་ཞི་དཔོན་
རིམ་པ་ལྔ་པ་བྱས་ཡོད་རྒྱུ་རེད་པ། ཨེ་རེད།”
“མ་རེད། ངའི་སྙིང་ཉེ་ལགས། ཁྱོད་ཀྱིས་ད་དུང་དེ་ལས་མཐོ་བ་ཞིག་བཤད་ན་ད་
གཟོད་འགྲིག” ཞེས་ཚོན་པོས་སྨྲས་པ། “ང་ཞི་དཔོན་རིམ་པ་གསུམ་པ་བྱས་ཟིན། བྱ་
དགའི་རྟགས་མ་གཉིས་ཐོབ་ཡོད།”
སྐེམ་པོའི་ངོ་མདོག་གློ་བུར་དུ་སྐྱ་བོར་གྱུར་པ་དང་། ཧོན་ཐོར་སོང་། ཡིན་ཡང་ཁོའི་
གནག་པའི་གདོང་མྱུར་དུ་དཀར་བར་གྱུར་ཅིང༌། ཆེས་དགའ་བའི་འཛུམ་ཞིག་བསྟན་པ་
དང་། ཁོའི་གདོང་དང་མིག་ལས་མེ་སྟག་མཚམས་མེད་དུ་མཆེད་པ་ལྟར་གྱུར། ཁོའི་ལུས་
འཁུམས་ལ། སྐེད་པ་སྒུར། གཟུགས་ཇེ་ཆུང་དུ་གྱུར། ཁོའི་ཀོ་སྒམ་དང་ཁུར་ཙ། ཤོག་
སྒམ་ཡང་འཁུམས་པ་དང་། བསྙེར་བར་གྱུར་པ་ལྟར་སྣང་། ཁོའི་ཆུང་མའི་མ་ནེ་ཡང་
ཇེ་རིང་དུ་གྱུར། ན་ཧྥ་ནེར་དྲང་མོར་ལངས་ཤིང་། ཀྲོང་ངེར་ལངས་པའི་བཟོ་ལྟ་བསྟན་ལ།
གཞུང་ལྭའི"སྒྲོག་གུ་ཚང་མ་བསྒྲོགས་པ་རེད།
“མི་ངོ་ཆེན་པོ་ལགས། ང་ཧ་ཅང་དགའ་ཐལ། ཁྱེད། ཁྱེད་ག་ཚང་། ངའི་སྔོན་
བྱིས་པའི་དུས་ཀྱིས་གྲོགས་པོ། ད་ལྟ་གློ་བུར་དུ་གོ་ས་བླ་འཕར་བྱས་ཏེ། འདི་འདྲའི་དཔོན་
ཆེན་བྱས་པ་རེད་ཅེས་བཤད་ཆོག ཧེ་ཧེ།”
“འེ། ཆོག་གི་ཡ” ཞེས་ཚོན་པོས་སྨིན་མ་བསྡུས་ཏེ་སྨྲས་པ། “འདི་འདྲའི་སྐད་
ཀྱིས་བཤད་དགོས་དོན་ཅི་ཡོད། ཁྱོད་དང་ང་ནི་ཆུང་དུས་ཀྱི་གྲོགས་པོ་ཡིན། དཔོན་སའི་ཁ་
གསག་ངོ་དགའ་དེ་དགོས་དོན་ཡོད་པ་མ་རེད།"
“གོང་མ་ལྷས་ང་ལ་ཀུ་ཡངས་གནང་རོགས་ཞུ། ཁྱེད་ག་ཚང་། ཁྱེད་ཀྱིས་
འདི་ལྟར་གསུང་མི་ཉན།” སྐེམ་པོ་བཙན་གྱིས་དགོད་པ་དང་། ལུས་ཕུང་སྔར་ལས་འཁུམ་
པར་གྱུར། “མི་ངོ་ཆེན་པོས་གཟིགས་སྐྱོང་གང་མང་ཐོབ་པར་ཞུ། མི་ལ་འཆི་སྐྱོབ་
བདུད་རྩི་བསྩལ་བ་དང་འདྲ།’འདི་ནི། མི་ངོ་ཆེན་པོ་ལགས། ངའི་བུ་ན་ཧྥ་ནེར་
ཡིན། འདི་ནི་ངའི་ཆུང་མ་ལུའུ་ཨེ་སི་ཡིན། ཚད་གང་རུང་ཞིག་ནས་བཤད་ན། ཆོས་
གསར་བའི་ཆོས་དད་པ་ཡིན།”
ཚོན་པོས་མ་གཞིར་དགག་པ་ཞིག་རྒྱག་དགོས་སྙམ་མོད། འོན་ཀྱང་སྐེམ་པོའི་གདོང་
ནས་གུས་གུས་ཞུམ་ཞུམ་དང་། ཁ་གསག་ངོ་དགའ། མགོ་སྒུར་སྒུར། གཉའ་ཞུམ་ཞུམ་བྱེད་
པའི་བཟོ་ལྟ་སྐྱུག་བྲོ་བོ་ཞིག་མངོན་པ་མཐོང་བས། ཞི་དཔོན་རིམ་གསུམ་པ་ཞེ་མེར་ཞིང་ཡི་
ག་ལོག་པར་གྱུར། ཁོས་ཁ་ཕར་འཁོར་བ་དང་། སྐེམ་པོར་མི་བལྟ་བར། ལག་པ་ཡ་གཅིག་
ཙམ་བསྲིངས་ཏེ་གྱེས་ཁ་བྱས།
སྐེམ་པོས་ལག་པ་དེའི་མཛུབ་མོ་གསུམ་ལ་ལག་འཇུ་བྱས་པ་དང་། ལུས་ཧྲིལ་བོ་མར་
སྒུར་ཏེ་གུས་འདུད་བྱས། ཁ་ནང་ནས་ཀྲུང་གོའི་མིའི་དགོད་སྒྲ་ལྟར “ཧེ་ཧེ་ཧེ” ཟེར། ཁོའི་
ཆུང་མས་འཛུམ་ཞིག་བསྟན། ན་ཧྥ་ནེར་གྱི་ཕྱི་རྟིང་གཉིས་གཤིབ་ནས་ཀྲོང་ངེར་ལངས།
གཞུང་ཞྭ་ནི་ཐང་ལ་ལྷུང་སོང་། མི་གསུམ་པོ་དགའ་བའི་ཧང་སངས་སོ།
1883ལོར།

མདོག་འགྱུར་ད་བྱིད།

ཉེན་རྟོག་དཔོན་པོ་ཨོ་ཁྲུ་མེ་ལོ་ཧྥུས་དམག་ལྭ་རིང་བོ་སོ་མ་ཞིག་གྱོན་ཞིང་། ལག་ཏུ་ཀོ་
ཁུག་ཆུང་ཆུང་ཞིག་ཁྱེར་ཏེ་ཚོང་འདུས་ཐང་ཆེན་བརྒྱུད་ནས་ཡོང་། ཁོའི་རྗེས་སུ་སྐྲ་དམར་
སྨུག་གི་ཉེན་རྟོག་པ་ཞིག་འབྲང་ཡོད་ཅིང་། དེའི་ལག་པ་གཉིས་ཀྱིས་སློ་མ་ཞིག་བཀྱགས་
ཡོད་ལ། ནང་དུ་གཞུང་བཞེས་བྱས་པའི་སྐྱུར་སེའུ་གང་བར་སྤུངས་ཡོད། ཕྱོགས་
བཞི་འཇམ་ཐིང་ངེར་གནས། ཐང་ཆེན་དུ་མི་གཅིག་ཀྱང་རིག་རྒྱུ་མི་འདུག ཚོང་
ཁང་དང་ཟ་ཁང་རྣམས་ཀྱི་སྒོ་ནག་ཧུ་རེར་ཕྱེས་ཡོད་པ་ནི། གོང་མ་ལྷས་བསྐྲུན་པའི་འཇིག་
རྟེན་འདིར་བཀྲེས་སྐོམ་གྱིས་གདུང་བའི་ཁ་མང་པོ་གདངས་ཡོད་པ་དང་འདྲ་ལ། དེ་དག་
གི་སྒོ་ཁ་རུ་སྤྲང་བོ་གཅིག་ཀྱང་མཐོང་རྒྱུ་མི་འདུག
“ཁྱོད་ཀྱིས་མི་ལ་རྨུག་ཕོད་གི འཆི་རྒྱུ་འདི།” གློ་བུར་དུ་ཨོ་ཁྲུ་མེ་ལོ་ཧྥུས་དེ་སྐད་ཀུ་
ཅོ་སྒྲོག་པ་ཐོས། “རོགས་པ་ཚོ། དེ་འཆོར་དུ་མ་འཇུག དེང་སང་ཁྱིས་མི་ལ་རྨུགས་ན་ག་
ལ་འགྲིག དེ་ཟུངས་ཤིག ཨ་ཡ། ཨ་ཡ།”
ཁྱིའི་ཟུག་སྐད་གྲག་པ་ན། ཨོ་ཁྲུ་མེ་ལོ་བླུས་ཕྱོགས་དེར་བལྟས་ཚེ། ཚོང་བ་ཕེ་ཁྲུ་ཅིན་
གྱི་བུད་ཤིང་ཚོང་ར་ནས་ཁྱི་ཞིག་རྐང་བ་འཐེང་བཞིན་ཕྱིར་ལྟ་བྱེད་བཞིན་བྲོས་ཡོང་བ་
མཐོང་། དེའི་རྗེས་སུ་རས་ཁྲའི་ཚི་ལེན་དང་ཕུ་མེད་བྲང་ཕྱེ་གྱོན་པའི་མི་ཞིག་གིས་
བདའ་ནས་ཡོང་། ཁོས་ཁྱིའི་རྗེས་ཟིན་མ་ཐག་ཏུ་ལག་པས་སྔོན་ལ་སྤར་སྙོབ་དང་བཅས་
ཁ་བུབ་ཏུ་མཆོངས་ཏེ་ཁྱིའི་རྐང་བ་ནས་བཟུང་། དེར་མཐུད་དེ་ཡང་ཁྱིའི་ཟུག་སྐད་དང་།
མིས “དེ་མ་གཏོང” ཞེས་སྒྲོག་པ་ཐོས་པ་དང་། ཚོང་ཁང་རྣམས་ལས་གདོང་ན་གཉིད་མ་
དྭངས་པའི་མགོ་བོ་རེ་རེ་ཕྱིར་བསྲིངས་ཤིང་། དེའི་མུར་མི་མང་པོ་ས་འོག་ནས་ཡར་ཐོན་པ་
ལྟར་ཤིང་ཆ་བཟོ་གྲྭའི་སྒོ་ཁར་མི་ཚོགས་ཀྱིས་ཁེངས་སོང་།
“དཔོན་པོ་ལགས། ཧ་ལམ་ཀླན་ཀ་ཞིག་བྱུང་བ་འདྲ” ཞེས་ཉེན་རྟོག་པས་དེ་སྐད་སྨྲས།
ཨོ་ཁྲུ་མེ་ལོ་ཧྥུས་གཡོན་ལ་གཟུར་ཙམ་བྱས་ནས་མི་ཚོགས་ཀྱི་ཕྱོགས་སུ་སོང་། བུད་ཤིང་
ཚོང་རའི་སྒོ་ཁ་རུ་ཕུ་མེད་བྲང་ཕྱེ་གྱོན་པའི་མི་དེས་ལག་པ་གཡས་པ་ཡར་བསྒྲེངས་ཏེ། ཁྲག་
འཛར་བཞིན་པའི་མཛུ་གུ་ཞིག་བསྲིངས་ནས་མི་རྣམས་ལ་སྟོན་པ་མཐོང་། ཁོའི་བཟི་མ་
བཟིའི་གདོང་ནས “ལྟས་ངན། ངས་ཁྱོད་ཀྱི་པགས་པ་གསོན་བཤུ་བྱེད” ཅེས་པའི་ཁེངས་
ཉམས་ཤིག་མངོན་པ་དང་། ཐ་ན་ཁྲག་འཛར་བཞིན་པའི་མཛུ་གུ་དེ་ཡང་རྒྱལ་ཁའི་དར་ཆ་
ཞིག་དང་འདྲ། ཨོ་ཁྲུ་མེ་ལོ་ཧྥུས་མི་དེ་ནི་རྒྱན་ཆའི་མགར་བ་ཧི་ལུ་ཅིན་ཡིན་པ་ཤེས། ཀླན་ཀ་
འདིའི་ཉེས་ཅན་གཏེ་བོ་ནི་ཤ་ཁྱི་དཀར་ཆུང་མཆུ་འབིག རྒྱབ་ན་སེར་ཐིག་ཡོད་པ་ཞིག་ཡིན།
ད་དེ་མི་ཚོགས་ཀྱི་དབུས་ན་ལག་ཟུང་སྔུན་དུ་བརྐྱངས་ཤིང་ལུས་པོ་འདར་བཞིན་འདུག་ལ།
དེའི་མཆི་མ་འཁྱིལ་བའི་མིག་ནང་དུ་སེམས་སྡུག་དང་སྐྲག་སྣང་མངོན་འདུག
“འདིར་དོན་དག་ཅི་ཞིག་བྱུང་སོང” ཞེས་སྨྲ་ཞོར་དུ་ཨོ་ཁྲུ་མེ་ལོ་སྒྱུ་མི་ཚོགས་ཀྱི་
གསེང་ལ་འཛུལ་ཏེ། “ཁྱོད་ཀྱིས་འདི་ན་ཅི་བྱེད་ཀྱིན་ཡོད། ཅིའི་ཕྱིར་མཛུབ་མོ་ཀེར་བ་
ཡིན། སུ་ཞིག་གིས་སྐད་ཅོར་བརྒྱབ་པ་ཡིན” ཞེས་དྲིས།
དཔོན་པོ་ལགས། ང་རང་གི་ལམ་ལ་འགྲོ་བ་ལས། སུ་ལའང་ཕོག་ཐུག་མ་བཏང་།
ཞེས་ཧི་ལུ་ཅིན་གྱིས་ཁུ་ཚུར་སྟོང་བར་མཆུ་གཏད་དེ་ལུས་ནས་སྨྲས་པ། “ངས་སྨི་ཐེ་
ལི་སྨི་ཐེ་ལི་ཆི་ལ་ཤིང་ཆའི་སྐོར་གླེང་བཞིན་པའི་དུས་སུ། གློ་བུར་དུ་ཁྱི་ངན་འདིས་དོན་
མེད་དུ་ངའི་མཛུ་གུར་རྨུགས་བྱུང་། ཁྱེད་ཀྱིས་ང་ལ་བཟོད་སྒོམ་གནོངས་དང་། ང་
ལས་ཀ་བ་ཞིག་ཡིན། ངའི་ལས་ཀ་ནི་ཞིབ་ཚགས་ཅན་ཡིན་པས། ཕལ་ཆེར་གཟའ་
འཁོར་གཅིག་གི་རིང་ལ་མཛུ་གུ་འདི་འགུལ་མི་ཐུབ་པས། ང་ལ་སྐྱིན་དངུལ་ཞིག་འཇལ་
ན་འགྲིག དཔོན་པོ་ལགས། བཅའ་ཁྲིམས་ཀྱི་ནང་ནའང་མི་ལ་དུད་འགྲོས་འཚེས་
ན་བཟོད་སྒོམ་བྱེད་དགོས་ཞེས་པ་ཞིག་མེད། གལ་ཏེ་ཁྱིས་མི་ཚང་མར་གང་བྱུང་དུ་
རྨུགས་ན། འཇིག་རྟེན་འདིར་འཚོ་བ་ལས་ཤི་ན་བཟང་"
“འོ། དེ་རེད། དེ་རེད” ཅེས་ཨོ་ཁྲུ་མེ་ལོ་ཧྥུས་གཟབ་ནན་གྱིས་ལན་བཏབ་རྗེས།
གཅིག་ལུས་ཤིང་སྨིན་མ་གཟེང་གཟེང་ཞིག་བྱས་ཏེ་སྨྲས་པ། “དེ་རེད། ཁྱི་འདི་སུ་
ཚང་གི་རེད། ངས་དོན་དག་འདི་རང་དགར་མི་འཇོག་ཐག་ཆོད་ཡིན། ཁྱི་བཏང་ནས་ཆག་
སྒོ་བཟོ་མཁན་གྱི་མི་དེ་ཚོ་སྐྲག་དགོས་པ་ཞིག་ངས་བྱ་རྒྱུ་ཡིན། ད་ནི་རྩ་ཁྲིམས་བརྩི་སྲུང་
བྱེད་མི་འདོད་པའི་སྐུ་ངོ་དེ་ཚོར་ལྟ་རྟོག་བྱེད་རན་རེད། དངུལ་ཆད་བཅད་ཚེ། ད་གཟོད་
གཏེ་བོ་ངན་པ་ཁོས་ཁྱི་དང་ཕྱུགས་གཞན་པ་བཏང་ན་མཇུག་འབྲས་ཅི་ཡིན་པ་ཤེས་ཐུབ།
ངས་ཁོ་སྐྲག་ཏུ་འཇུག་རྒྱུ་ཡིན།‘ཡེར་ཏེ་ལིན།” ཉེན་རྟོག་དཔོན་པོས་ཉེན་རྟོག་པར་
སྨྲས་པ། “ཁྱོད་སོང་ནས་ཁྱི་འདི་སུ་ཚང་གི་ཡིན་པ་རྩད་གཅོད་གསལ་བོ་བྱོས། སྙན་ཞུ་
ཞིག་ཡར་ཕུལ་ཤོག ཁྱི་འདི་བསད་ན་འགྲིག འགོར་དུ་མ་འཇུག འདི་ཕལ་ཆེར་ཁྱི་སྨྱོན་
ཞིག་རེད། ངས་ཁྱོད་ཚོར་འདྲི། ཁྱི་འདི་སུ་ཚང་གི་རེད།”
“ཁྱི་འདི་ཕལ་ཆེར་དམག་སྤྱི་རི་ཅ་ལོ་ཧྥུ་ཚང་གི་རེད” ཅེས་མི་ཚོགས་ལས་མི་ཞིག་
གིས་དེ་སྐད་སྨྲས།
“དམག་སྤྱི་རི་ཅ་ལོ་དྷུ་ཚང་གི་རེད་དམ། འོ། ཁྱོད། ཡེར་ཏེ་ལིན། ངའི་ལྭ་རིང་
འདི་འཕུད་རོགས་བྱོས། གནམ་གཤིས་ཚ་བ་ལ། ཧ་ལམ་ཆར་བ་འབབ་རྒྱུ་རེད།
ངས་མི་ཤེས་པའི་དོན་དག་གཅིག་ཡོད་པ་ནི། ཁྱི་འདིས་ཁྱོད་ལ་ཅིའི་ཕྱིར་རྨུགས་པ་
རེད” ཅེས་ཨོ་ཁྲུ་མེ་ལོ་ཧྥུས་ཧི་ལི་ཅིན་ལ་སྨྲས་པ། “ཁྱོད་ཀྱི་གཟུགས་འདི་འདྲ་ཆེ་ཞིང་།
ཁྱི་འདི་འདྲ་ཆུང་བས། འདིས་ཁྱོད་ཀྱི་མཛུ་གུ་ལ་རྨུག་ཐུབ་བམ། འོན་ཀྱང་ཁྱོད་ཀྱིས་
ཤེས་ཏེ། ཁྱོད་ཀྱི་མཛུ་གུ་ཕལ་ཆེར་འཛེར་མ་ལ་ཐོགས་ནས་གཤུད་པ་རེད། རྗེས་སུ་མི་
དྲན་དགུ་དྲན་བྱས་ཏེ། གཞན་གྱི་སྐྱིན་དངུལ་ལེན་འདོད་པ་རེད། ཁྱོད་ལྟ་བུའི་མི་འདི་
རིགས་ ཁྱོད་ཚོའི་རིག་པ་དེ་སུས་ཀྱང་ཤེས་ཡོད། ངས་འདྲེ་རྒན་ཁྱོད་ཚོའི་ཁོག་པ་
ལོན་ཡོད།”
“དཔོན་པོ་ལགས། ཁོས་ཁོའི་ཤོག་དུ་སེ་གར་ཁྱི་འདིའི་གདོང་ལ་གསུར་ཏེ་
རྩེད་མཚར་བྱས་པ་རེད། ཁྱི་འདི་ཡང་གླེན་པ་ཞིག་མིན་པས། ཁོའི་ལག་པར་རྨུགས་སོང་།
དཔོན་པོ། ཁོ་ནི་མི་ཅོལ་ཆུང་ཞིག་རེད།”
‘བབ་ཅོལ་མ་བཤད། མིག་ཡས། ཁྱོད་ཀྱི་མིག་གིས་མི་མཐོང་བས། བབ་ཅོལ་བཤད་
དོན་ཅི་ཡིན། དཔོན་པོ་ཁོང་ནི་ཤེས་པ་ཅན་ཞིག་ཡིན་པས། སུས་བབ་ཅོལ་བཤད་པ་ཤེས་
ནི་རེད། སུས་ཀྱང་གོང་མ་ལྷའི་མདུན་དུ་བཤད་པ་ལྟར་རྒྱུ་འབྲས་ཡོད་པའི་སྐད་ཆ་བཤད་
དགོས། ངས་རྫུན་བཤད་པ་རེད་ཟེར་ན། གཟུ་བ་ཁྲིམས་དཔོན གྱིས་ང་ལ་འདྲི་
གཅོད་བྱས་ཆོག ཁོང་གི་བཅའ་ཁྲིམས་ཐོག་ཏུ་གསལ་བོར་འཁོད་ཡོད། ད་ལྟ་ཚང་
མ་འདྲ་མཉམ་རེད། ཁྱོད་ལ་མ་གསང་བར་བཤད་ན། ངའི་ནུ་བོ་ཁྲིམས་དམག
བྱས་ཡོད།”
བབ་ཅོལ་མ་བཤད།”
“མ་རེད། འདི་དམག་སྤྱི་ཚང་གི་ཁྱི་མ་རེད” ཅེས་ཉེན་རྟོག་པས་བསམ་བློ་ཡང་
ཡང་བཏང་རྗེས་སྨྲས་པ། “དམག་སྤྱི་ཚང་ལ་ཁྱི་འདི་འདྲ་ཞིག་མེད། ཁོང་ཚང་གི་ཁྱི་ནི
ཕལ་ཆེར་ཤ་ཁྱི་ཆེ་བ་རེད།”
“དེ་བདེན་ཐག་ཆོད་ཡིན་ནམ།”
“ཐག་ཆོད་ཡིན། དཔོན་པོ་ལགས།”
“ངས་ཀྱང་ལོས་ཤེས། དམག་སྤྱི་ཚང་གི་ཁྱི་ནི་ཁྱི་རྩ་ཆེན། རྒྱུད་བཟང་དག་དག་ཡིན།
ཁྱི་འདི་ནི། རྒྱུད་ཅི་ཡིན་སུས་ཤེས། སྤུ་མདོག་ནི་མི་མཛེས་ལ། ཚུགས་ཀ་ཡང་མི་ཡག
ཁྱི་ཐ་ཤལ་ཞིག་ཡིན་ཐག་ཆོད་རེད། ཁོང་རྣམ་པ་ཚང་གིས་ཁྱི་འདི་འདྲ་གསོ་སྲིད་དམ།
ཁྱོད་ཀྱི་བློ་རིག་པ་གང་དུ་སོང་ངམ།                                                    གལ་ཏེ་གྲོང་ཁྱེར་ཕེ་ཐྲོ་པོའམ་མོ་སི་ཁོ་རུ་ཁྱི་འདི་འདྲ་
ཞིག་དང་འཕྲད་ཚེ། ཁྱོད་ཚོས་ཅི་འདྲ་ཡོང་བ་ཤེས་སམ། དེ་གའི་མིས་ཁྲིམས་ཡོད་མེད་ལ་
མི་བལྟ་བར། མིག་རྡེབ་ཙམ་ལ་ཁྱི་དེ་གསོད་ངེས་རེད། ཁྱོད། ཧི་ལུ་ཅིན། འཚེ་བ་ཕོག་པས།
དོན་རྐྱེན་འདི་ང་ཚོས་རང་དགར་མི་འཇོག ཁོ་ཚོར་བསླབ་བྱ་ནན་མོ་ཞིག་བཏང་སྟེ་
ཤེས་སུ་འཇུག་རན་རེད།”
“ཡིན་ཡང་ཁྱི་འདི་དམག་སྤྱི་ཚང་གི་ཡིན་ཡང་སྲིད།” ཅེས་ཉེན་རྟོག་པས་
རང་གི་བསམ་ཚུལ་སྨྲས་པ། “འདིའི་གདོང་ལ་ཡི་གེ་བྲིས་མེད་པས། ཉིན་འགའི་
སྔོན་ལ་ངས་དམག་སྤྱི་ཚང་གི་ར་བའི་ནང་དུ་ཁྱི་འདི་འདྲ་ཞིག་མཐོང་མྱོང་།”
“འཆུགས་མི་སྲིད། འདི་དམག་སྤྱི་ཚང་གི་ཁྱི་རེད” ཅེས་མི་ཚོགས་ལས་མི་ཞིག་
གིས་དེ་སྐད་སྨྲས།
“འོ། ཁྱོད། སྤུན་ཆུང་ཡེར་ཏེ་ལིན། ང་ལ་ལྭ་རིང་སྐོན་དང་། རླུང་ལྡང་
བྱུང་བ་འདྲ། གྲང་བ་ལ། ཁྱོད་ཀྱིས་ཁྱི་འདི་ཁྱེར་ནས་དམག་སྤྱི་ཚང་ལ་སོང་སྟེ། ཡིན་
མིན་ཞིག་དྲིས་དང་། ཁྱི་འདི་ངས་རྙེད་ཅིང་། ཁྱོད་མངགས་ནས་སྐྱེལ་ཡོང་བ་ཡིན་
ཞེས་ཁྱོད་ཀྱིས་ཤོད། ཁྱོད་ཀྱིས་བཤད་རྗེས། ཁྱི་འདི་སྲང་དུ་མ་འཇོག ཁྱི་འདི་རྩ་ཆེན་
ཞིག་ཡིན་ཡང་སྲིད། དུད་འགྲོ་འདྲ་བ་འདི་དག་གིས་ཤོག་དུ་སེ་གར་གྱིས་ཁྱིའི་གདོང་ལ་
གསུར་ན། ཁྱི་འདི་སྔ་མོ་ནས་ཤི་ཚར་བ་རེད། ཁྱི་ནི་གཅེས་ལང་ལ་ཤོར་སླ་བའི་སྲོག་ཆགས་
ཤིག་རེད། ཁྱོད། བླུན་རྒན། ཁྱོད་ཀྱི་ལག་པ་མར་ཕོབས་ཤིག མཛུབ་ངན་དེ་བསྲིངས་
དགོས་དོན་མེད། འདི་ཚང་མ་ཁྱོད་རང་གི་སྐྱོན་རེད།”
“དམག་སྤྱི་ཚང་གི་ཇ་མ་སླེབས་སོང་། ང་ཚོས་ཁོ་ལ་འདྲི། ཝ་ཡེ། ཕུ་ལོ་ཧོར།
ཁྱོད་ཚུར་ཤོག་དང་། མཛའ་གྲོགས། ཁྱོད་ཀྱིས་ཁྱི་འདིར་ལྟོས་དང་། འདི་ཁྱོད་ཚང་གི་ཁྱི་
ཡིན་ནམ།"
“འོལ་ཚོད་མ་བྱེད། ངེད་ཚང་གིས་ཁྱི་འདི་འདྲ་ཞིག་གསོས་མ་མྱོང་།”
“དེ་འདྲ་ཡིན་ན་ངལ་བ་བྱས་ནས་འདྲི་བར་འགྲོ་དགོས་དོན་མི་འདུག” ཅེས་ཨོ་ཁྲུ་
མོ་ལོ་ཧྥུས་སྨྲས་པ། “འདི་ནི་ཁྱི་ལྡོམ་ཞིག་རེད། མང་པོ་བཤད་དགོས་དོན་མི་འདུག
ཕུ་ལོ་ཧོར་གྱིས་ཁྱི་ལྡོམ་རེད་ཟེར་ན། འདི་ཁྱི་ལྡོམ་རེད། ཁྱི་འདི་བསད་ན་འགྲིག”
“ཁྱི་འདི་ངེད་ཚང་གི་ཁྱི་མ་རེད།” ཕུ་ལོ་ཧོར་གྱིས་མུ་མཐུད་དེ། “འདི་དམག་སྤྱིའི་
ཕུ་བོའི་ཁྱི་རེད། ཁོང་ཚང་གི་ཕུ་བོ་ཉིན་འགའི་སྔོན་ལ་ངེད་ཚང་ལ་ཕེབས་པ་རེད། ང་ཚོའི་
དམག་སྤྱི་ཁྱི་འདི་རིགས་ལ་མི་དགའ། ཡིན་ཡང་། ཁོང་ཚང་གི་ཕུ་བོ་ཁྱི་འདི་ལ་དགའ།
ཞེས་སྨྲས།
“རྒན་ཁོང་ཚང་གི་ཕུ་བོ་ཕེབས་པ་རེད་དམ། ཧྥུ་ལ་ཁི་མེར•ཨེ་ཝན་ནི་ཆི་ཕེབས་པ་
རེད་དམ།" ཨོ་ཁྲུ་མེ་ལོ་ཧྥུས་དེ་ལྟར་དྲིས་ཤིང་། ཁོའི་གདོང་ལ་སེམས་འགུལ་ཐེབས་པའི་
འཛུམ་གྱིས་ཁེངས་ཏེ། “ཧ་ལས་པ་ལ། ངས་ད་དུང་ཤེས་མེད། གོང་མ་ལྷ་ཨ། ཁོང་ཕེབས་
ནས་ཉིན་ཤས་བཞུགས་རྒྱུ་ཨེ་རེད” ཅེས་དྲིས།
“ཉིན་ཤས་བཞུགས་རྒྱུ་རེད།”
“ཧ་ལས་པ་ལ་ཨང་། གོང་མ་ལྷ་ཨ། ཁོང་གིས་ནུ་བོ་དྲན་པ་རེད། ཡིན་ཡང་
ངས་ད་དུང་ཤེས་མེད་པ་རེད། དེས་ན། འདི་ནི་རྒན་ཁོང་ཚང་གི་ཁྱི་ཨེ་རེད། ཧ་ཅང་དགའ་
བ་ལ། ཁྱོད་ཀྱིས་འདི་ཁྲིད་ནས་སོང་། ཁྱི་གུ་འདི་སྙིང་རྗེ་བོ་ཞིག་རེད། རྣམ་
རིག་ཅན་ཞིག་རེད། ཁྱི་གུས་ལྟས་ངན་འདིའི་ལག་པར་གཅིག་རྨུགས་པ་རེད། ཧ་ཧ་
ཧ། འེ། ཁྱོད་འདར་སིག་སིག་བྱེད་དོན་ཅི་ཡིན། ཝོ་ཝོ ཝོ་ཝོ འདི་ཁོང་ཁྲོ་
ལངས་པ་རེད། ཁྱི་གུ་པྲ་ཆལ་ཞིག་རེད། ཁྱི་གུ་ཡག་པོ་ཞིག་རེད་ཨང་། ”
ཕུ་ལོ་ཧོར་གྱིས་ཁྱི་བོས་ནས་ཁྲིད་དེ་བུད་ཤིང་ཚོང་ར་དང་གྱེས་ཏེ་སོང་། མི་
ཚོགས་ཀྱིས་ཧི་ལུ་ཅིན་ལ་བལྟས་ནས་གད་མོ་བགད།
“ངས་ནམ་ཞིག་ལ་ཁྱོད་ཀོ་གྱོང་ཉེད་ཉེད་ཅིག་བྱེད་ངེས་ཡིན།” ཞེས་ཨོ་ཁྲུ་མེ་ལོ་
ཧྥུས་ཧི་ལུ་ཅིན་ལ་སྐྲག་སྣང་བསྐུལ་རྗེས། ལྭ་རིང་ལུས་ལ་གཅུད་ཀྱང་གཅུད་པ་དང་། ཚོང་
འདུས་ཐང་ཆེན་བརྒྱུད་དེ་ཕར་བུད་སོང་།
1884ལོར།

སེམས་སྡུག

ངས་ངའི་སྡུག་བསྔལ་སུ་ལ་བརྗོད་དགོས་སམ།
སྲོད་ལ་སྨག་ནག སྦར་མ་ཐག་པའི་ལམ་སྒྲོན་གྱི་མཐའ་ན་ཁ་བ་ལྷབ་ལྷུབ་དལ་གྱིས་
ལྡང་ཞིང་འབབ་ལ། ཁང་ཀླད་དང་རྟ་རྒྱབ། ཕྲག་པ། ཞྭ་མོའི་ཐོག་ཏུ་ཁ་བ་སྲབ་མོ་འབོལ་
ལེར་ཆགས་འདུག ཤིང་རྟའི་ཁ་ལོ་བ་ཡོ་ནེ-པོ་ཐ་པོ་ཧྥུའི་ལུས་ཧྲིལ་བོ་ཁ་བས་གཡོགས་
ཏེ། འབྱུང་བོ་ཞིག་དང་འདྲ། ཁོ་ཁ་ལོ་བའི་འདུག་སྟེགས་སུ་བསྡད་ཡོད་ཅིང་། ལུས་སྔུན་
ལ་སྒུར་བ་སྟེ། མི་གསོན་པོ་སྒུར་ཐུབ་ཚོད་ལྟར་སྒུར་ཏེ། འགུལ་ཡང་མི་འགུལ་བར་འདུག
གངས་སྤུངས་ཆེན་པོ་ཞིག་ཁོའི་ཐོག་ཏུ་བླུགས་པ་ཡིན་ཡང་། ཁོས་ཐོག་གི་ཁ་བ་སྤྲུག་
དགོས་དོན་མི་འདུག་སྙམ་པ་ལྟར་སྣང་ལ། ཁོའི་རྟ་ཆུང་ཆུང་དེ་ཡང་ཁ་བས་དཀར་
པོར་གཡོགས་ཡོད་ཅིང་། འགུལ་ཡང་མི་འགུལ་བར་འདུག དེའི་འགུལ་ཡང་མི་འགུལ་
བའི་བཟོ་ལྟ་དང་། རྐ་བོ་རྩིབ་རུས་དྲབ་དྲབ་བྱེད་པའི་གཟུགས་གཞི་དང་། དབྱུག་པ་ལྟར་
དྲང་བར་ལངས་པའི་ཉྭ་སྟི་ལ་བལྟས་ན། དེ་ནི་གུ་པུ” གཅིག་བྱིན་ནས་ཉོས་ཆོག་པའི་རྟ་
གཟུགས་སྦྲང་རྩིའི་གོ་རེ་ཞིག་དང་མཚུངས་ལ། དེས་ཕལ་ཆེར་སེམས་དོན་བསམ་གྱིན་
འདུག སུ་ཡིན་ཡང་ཆོག མི་ཞིག་གིས་དེ་གཤོལ་མདའི་སྣེ་ནས་བཙན་གྱིས་ཁྲིད་དེ། དེ་
རྒྱུས་ཆེ་བའི་ས་སྐྱའི་ཡུལ་ལྗོངས་ནས་བཙན་གྱིས་ཁྲིད་དེ། འདི་རུ་བཙན་གྱིས་བཏང་བ་སྟེ།
འོད་ཡ་མཚན་འཕྲོ་ལ། ཅ་ཅོ་མཚམས་མེད་དུ་སྒྲོག་པ། མི་ཚོགས་འདུ་འཛི་ཆེ་བའི་ཀློང་
འདི་རུ་བཏང་བ་ཡིན་ན། དེས་སེམས་དོན་མི་སེམས་རང་སེམས་ཡིན།
ཡོ་ནེ་དང་ཁོའི་རྟ་རྐ་བོ་ས་དེར་ཡུན་རིང་བསྡད་དེ་འགུལ་མེད། ཁོ་དྲོས་ཇའི་སྔོན་ལ་
ཤིང་རྟའི་ས་ཚིགས་ནས་ཕྱིར་ཡོང་བ་དང་། ད་བར་དུ་འདྲུད་རྒྱུ་ཐེངས་གཅིག་ཀྱང་མ་རག
འོན་ཀྱང་ད་ལྟ་སྲོད་ཀྱི་མུན་པས་གྲོང་ཁྱེར་ཡོངས་བཏུམས་འདུག ལམ་སྒྲོན་མག་མོག་པོ་
དེ་གསལ་བར་གྱུར་ཅིང་། སྲང་ལམ་དུ་འདུ་འཛི་ཆེ་བར་གྱུར།
“ཤིང་རྟ་བ། ཝེ་པོ་ཁུལ”དུ་འགྲོ།” ཡོ་ནེས་འབོད་སྐད་ཅིག་ཐོས། “ཤིང་རྟ་བ།”
ཡོ་ནེ་སྔངས་འདར་ཞིག་བྱས་ཤིང་། ཁ་བ་ཆགས་པའི་རྫི་མ་ལས་བལྟས་ཚེ། དམག་མི་
ཞིག་མཐོང་ལ། གོང་བར་ཞྭ་བཏགས་པའི་དམག་ལྭ་ལྭ་རིང་ཞིག་གྱོན་ཡོད།
“ཝེ་པོ་ཁུལ་དུ་འགྲོ།” དམག་མིས་ཡང་བསྐྱར་སྐད་བརྒྱབ་སྟེ། “ཁྱོད་གཉིད་སོང་
བའམ་ཅི་ཡིན། ཝེ་པོ་ཁུལ་དུ་འགྲོ” ཞེས་ཟེར།
འཐད་པ་མཚོན་པའི་ཆེད་དུ་ཡོ་ནེས་སྲབ་མདའ་སྤྲུགས་པ་ན། རྟའི་རྒྱབ་དང་ཁོའི་
དཔུང་བའི་ཐོག་གི་ཁ་བ་མཐུག་པོ་མར་ལྷུང་སོང་། དམག་མི་དེ་གངས་གྲུ་ལ་བསྡད།
ཁ་ལོ་བས་ཁ་འགུལ་ནས་རྟ་སྔུན་ལ་སྐུལ་བ་དང་། དེ་ནས་ངང་བ་ལྟར་མགྲིན་པ་བསྲིངས་
ཤིང་། ལུས་ཡར་དགྱེ་ཙམ་བྱས། དགོས་པའི་རྐྱེན་གྱིས་ཟེར་བ་ལས་གོམས་པའི་དབང་གིས་
ཟེར་ན་འགྲིག་པའི་ངང་རྟ་ལྕག་ཕྱར་བ་ན། རྟ་རྐ་བོ་དེས་ཀྱང་སྐེ་བསྲིངས། དེའི་དབྱུག་པ་
ལྟ་བུའི་རྐང་ལག་བཏེགས་ནས། ནེམ་ནུར་ངང་སྔུན་ལ་སོང་།
“ཁྱོད་གང་དུ་འགྲོའམ། གདོན་ཟོག” ཡོ་ནེས་གཅིག་རྗེས་གཉིས་མཐུད་ཀྱི་གྲིབ་
མའི་ཁྲོད་དུ་བསྡིག་པའི་སྐད་ཐོས། “འདྲེ་ཡིས་ཁྱོད་དེར་འགྲོ་རུ་འཇུག་པ་རེད་དམ།
གཡས་སུ་སོང་།”
‘ཁྱོད་ཀྱིས་ཤིང་རྟའང་འདེད་མི་ཤེས། གཡས་སུ་སོང་།” དམག་མི་ཁོང་ཁྲོ་ལངས་
ནས་དེ་སྐད་ཟེར།
ཤིང་རྟ་འདོ་ལི་དབྱིབས་ཅན་འདེད་པའི་ཁ་ལོ་བ་ཞིག་གིས་ཁ་ནས་གང་བྱུང་དུ་
བསྡིགས་པ་དང་། ལམ་འགྲོ་བ་ཞིག་གིས་ཁོར་སྡང་མིག་གིས་ལྟ་ཞིང་། རང་གི་ཕུ་རུང་ཐོག་
གི་ཁ་བ་སྤྲུགས་པ་དང་། ལམ་འགྲོ་བས་རྒྱ་ལམ་བརྒལ་མ་ཐག་ལ་དཔུང་བ་ཁོའི་རྟ་རྐ་བོའི་
མགོ་ལ་ཐོགས་སོང་། ཡོ་ནེ་འཚབས་ནས་ཁབ་མགོར་ཙོག་པ་ལྟར་སྡོད་མི་བདེ་བར་གྱུར་
ལ། དཔུང་བ་བགྲད་ཅིང་མིག་གིས་ཕར་ལྟ་ཚུར་ལྟ་བྱེད། ཁོག་ལ་གདོན་ཞུགས་པ་དང་འདྲ་
བར། ཁོས་རང་ཉིད་ས་གང་ཞིག་ཏུ་ཡོད་པ་མི་ཤེས་ལ། དེར་འདུག་དོན་ཅི་ཡིན་པའང་མི་
ཤེས་པ་དང་ལྟ་བུར་གྱུར།
“མི་འདི་ཚོ་ངོ་མ་ལྟས་ངན་རེད།” དམག་མི་དེས་འཕྱས་ཏེ་སྨྲས་པ། “ཁོ་ཚོས་
བསམ་གཟས་ནས་ཁྱོད་ལ་བརྡུང་གིན་ཡོད། དེ་མིན་ན་བསམ་གཟས་ནས་རྟའི་རྐང་འོག་ཏུ་
འཛུལ་འདོད་པ་འདྲ། ཁོ་ཚོས་འདི་ནི་གྲོས་བྱས་པ་དང་འདྲ།”
ཡོ་ནེ་ཁ་ཕྱིར་འཁོར་ནས་འགྲུལ་བར་ལྟ་ཞིང་། ཁོའི་ཁ་འགུལ་ནས་ཁོས་སྐད་
ཆ་ཞིག་བཤད་འདོད་པ་རེད་མོད། འོན་ཀྱང་གྲེ་བ་ནས་ཚིག་གཅིག་ཀྱང་མི་ཐོན་པར། ཙི་
ཙིའི་སྒྲ་ཙམ་གྲག
“ཅི་ཟེར” ཞེས་དམག་མིས་དྲིས།
ཡོ་ནེས་མཆུ་བསྣར་ནས་ངུ་དགོད་ཅིག་བྱས་ཤིང་། མགྲིན་པའི་ཕུ་ནས་ཤེད་ཅིག་
བཏོན་པ་ན། ད་གཟོད་སྐད་འགགས་པའི་ངང་སྐད་ཆ་ཤོད་སོང་།
“སྐུ་ངོ་། ངའི་བུ་དེ་གཟའ་འཁོར་འདིར་ཤི་སོང་།”
“འོ། ཁོ་ལ་ནད་ཅི་ཞིག་ཕོག་ནས་ཤིའམ།”
ཡོ་ནེས་ལུས་ཧྲིལ་བོ་ཕྱིར་འཁོར་ནས་སྨྲས་པ།
“སུས་ཤེས་སམ། ཕལ་ཆེར་ཚ་ནད་ཕོག་པ་འདྲ། ཁོ་སྨན་ཁང་དུ་ཉིན་གསུམ་ལ་
ཉལ་རྗེས་ཤི་སོང་། འདི་ནི་གོང་མ་ལྷའི་བཀའ་ལུང་རེད།”
“ཁྱོད་ཕར་དཀྱོག་ཡ། གདོན་རྒན།” མུན་པའི་ཁྲོད་ནས་འུར་བརྒྱབ་བྱུང་། “ཁྱོད་
ཞར་སོང་བའམ་ཅི་ཞིག་བྱས་སམ། ཁྱི་རྒན། མིག་གིས་ལྟོས་དང་།”
“རང་གི་ཤིང་རྟ་དེད་ཡ། རང་གི་ཤིང་རྟ་དེད་ཡ།” འགྲུལ་སྡོད་པས་སྨྲས་པ།
“འདི་ལྟར་སོང་ན་སང་ཉིན་ཡང་སླེབ་རྒྱུ་མ་རེད། མགྱོགས་པོར་སོང་།”
ཁ་ལོ་བས་ཡང་སྐེ་བསྲིངས་ཤིང་། ལུས་ཡར་དགྱེ་ཙམ་བྱས། བརྟན་ལ་ཉམས་ཐོན་
པའི་ངང་རྟ་ལྕག་ཕྱར། རྗེས་སུ་ཁོས་ཁ་ཐེངས་འགར་ཕྱིར་འཁོར་ནས་རང་གི་འགྲུལ་སྡོད་
པར་བལྟས་ཀྱང་། ལམ་འགྲུལ་པས་མིག་བཙུམས་ནས་འདུག ད་ནི་ཁོའི་སྐད་ཆར་ཉན་
འདོད་མེད་པ་རེད། ཁོས་འགྲུལ་བ་ཝེ་པོ་ཁུལ་དུ་བསྐྱལ་རྗེས། གངས་གྲུ་དེད་ནས་ཟ་ཁང་
ཞིག་གི་འགྲམ་དུ་བསྡད་པ་དང་། ཁ་ལོ་བ་འདུག་སྟེགས་སུ་བསྡད་དེ་རྐེད་པ་སྒུར་ལ། ཡང་
མི་འགུལ་བ་རེད། ཁོ་དང་ཁོའི་རྟ་རྐ་བོ་ཡང་ཁ་བས་གཡོགས་ནས་དཀར་པོར་བྱས།
ཆུ་ཚོད་གཅིག་འདས་པ་དང་། ཡང་ཆུ་ཚོད་གཅིག་འདས་སོང་།
མི་འགྲོ་སའི་ལམ་དུ་ན་གཞོན་གསུམ་ཡོང་གིན་ཡོད། འཇུར་རྟའི་གོམ་སྒྲ་ཧ་ཅང་ཆེ།
ཁོ་ཚོས་ཕན་ཚུན་བསྡིག་རེས་བྱེད། དེ་ལས་གཉིས་ནི་གཟུགས་ཆེ་ཞིང་ཤ་སྐེམ་ཡིན། ཅིག་
ཤོས་ནི་གཟུགས་ཐུང་སྒུར་བོ་ཞིག་ཡིན།
“ཤིང་རྟ་བ། ཉེན་རྟོག་ཟམ་པར་འགྲོ།” སྒུར་བོ་དེས་འཁར་རྔ་ཆག་པོའི་སྒྲ་ལྟ་བུའི་
སྐད་ཀྱིས “བསྡོམས་པས་མི་གསུམ་ཡོད།’གུ་པུ་ཉི་ཤུ་བྱོས" ཞེས་ཟེར།
ཡོ་ནེས་སྲབ་མདའ་སྤྲུགས་ལ། ཁ་འགུལ་ཡང་འགུལ། གུ་པུ་ཉི་ཤུ་བྱས་ན་རིན་དྲང་
བཞག་མིན། ཡིན་ཡང་ཁོར་གོང་གཏམས་ཁོམ་མེད། རུའུ་པུ་གཅིག་ཡིན་ནའང་
ཆོག གུ་པུ་ལྔ་ཡིན་ཡང་ཆོག ད་ལྟ་ཁོར་མཚོན་ན་གཅིག་རེད། འགྲུལ་བ་ཞིག་ཡོད་ན་
ཆོག་ན་གཞོན་དེ་ཚོས་ཕན་ཚུན་ཕར་གཏོད་ཚུར་གཏོད་བྱེད་ཅིང་། ཁ་ནས་བསྡིག་
མཚམས་མི་འཇོག གངས་གྲུ་གམ་དུ་སླེབས་པ་ན། ཚང་མ་ཐོག་ཏུ་བུད་དེ་འདུག་ས་
འཕྲོག་རེས་བྱེད། དེ་བས་གནད་དོན་གཅིག་ཐག་གཅོད་དགོས་ཏེ། སུ་གཉིས་འདུག་སྟེགས་
སུ་སྡོད་པ་དང་། སུ་ཞིག་ལངས་ནས་འདུག་དགོས། ཁོ་ཚོས་ཡུན་ཞིག་ལ་རྩོད་པ་དང་
སྡིགས་མོ། བློ་འགྱུར། སྐྱོན་འཛུགས་བྱས་རྗེས། མཐར་ཁོ་ཚོས་ཐག་བཅད་པ་སྟེ། སྒུར་བོ་
གཟུགས་ཆུང་བའི་རྐྱེན་གྱིས་ལང་དུ་བཅུག
ཆོག་གི འགྲོ།” སྒུར་བོ་ཁོའི་རྗེས་སུ་ལངས་ཏེ། ཁོའི་འཁར་རྔ་ཆག་པོའི་སྒྲ་ལྟ་བུའི་
སྐད་ཀྱིས་སྨྲ་བ་དང་། ཁ་རླངས་ཡོ་ནེའི་ཕྱི་ལྟག་ལ་འཕོག་བཞིན་སྨྲས་པ། “རེམ་མར་སོང་།
འུན། རྒད་པོ། ཁྱོད་ཀྱི་ཞྭ་འདིར་ལྟོས་དང་། ཕེ་ཐྲོ་པོ་ཡོངས་སུ་བཙལ་ཡང་འདི་ལས་སྡུག་པ་
ཞིག་བཙལ་ནས་མི་རྙེད།
“ཧེ་ཧེ ཧེ་ཧེ ” ཞེས་ཡོ་ནེ་དགོད་བཞིན “གོན་ཐབས་བྱེད་དགོས་ནི་
རེད།” ཅེས་ཟེར།
“ཝ་ཡེ། ཁྱོད་ཀྱིས་བབ་ཅོལ་མ་བཤད། ཤིང་རྟ་དེད། ཁྱོད་འདི་ལྟར་བྱས་ནས་འགྲོ་རྒྱུ་
ཡིན་ནམ། འགྲོ་རྒྱུ་ཨེ་ཡིན། ཁྱོད་ལ་སྐེ་གཅུ་ཞིག་བྱེད་དགོས་སམ།”
“ངའི་མགོ་ན་ནས་འགད་ལ་ཁད་བྱེད།” གཟུགས་རིང་ཞིག་གིས་སྨྲས་པ།
“ཁ་སང་ཏུ་ཁེ་མ་སོ་ཧྥུ་ཚང་དུ་ང་དང་ཝ་ཤི་ཁ་གཉིས་ཀྱིས་ཆང་པེ་ལན་ཏེ་དམ་བི་བཞི་
འཐུངས་པ་རེད།”
“ཁྱོད་ཀྱིས་མུ་ཅོར་བཤད་དགོས་དོན་ཅི་ཡིན་པ་ངས་མི་ཤེས།” གཟུགས་རིང་གཞན་
པ་དེས་ཁོང་ཁྲོའི་ངང་སྨྲས་པ། “ཁྱོད་ཀྱིས་དུད་འགྲོ་ལྟར་མུ་ཅོར་བཤད་ཀྱིན་འདུག”
“ངས་རྫུན་བཤད་པ་ཡིན་ན། གོང་མ་ལྷས་ང་ལ་ཆད་པ་བཅད་ཆོག ངས་གནས་
ཚུལ་ངོ་མ་བཤད་པ་ཡིན།”
“འདི་བདེན་པ་ཡིན་ཟེར་ན། འོ་ན། ལྗི་བ་གློ་ལུ་བྱེད་ཐུབ་ཟེར་བ་ཡང་གནས་ཚུལ་
ངོ་མ་རེད་ལོ།”
“ཧེ་ཧེ།” ཡོ་ནེ་བགད་དེ། “སྐུ་ངོ་འདི་ཚོ་སྐྱིད་པོ་རེད” ཅེས་ཟེར།
“ཕེ། འདྲེ་རིག་ཐལ།” སྒུར་བོས་ཁྲོ་བའི་ངང་སྨྲས་པ། “ཁྱོད་ཀྱིས་ཤིང་རྟ
འདེད་དམ་མི་འདེད། འཆི་རྒྱུ་བོ། འདི་ལྟར་ཤིང་རྟ་འདེད་པ་ཡིན་ནམ། ཁྱོད་ཀྱིས་ལྕག་
གིས་བྲོབས་ཡ། ཕྱོ། འདྲེ་རྒན། ཕྱོ། ཤེད་ཀྱིས་བྲོབས་ཡ།”
ཡོ་ནེས་རྒྱབ་ཀྱི་སྒུར་བོས་ལུས་གཡོ་འགུལ་བྱེད་པ་དང་སྐད་ཀྱི་གཡོ་འདར་ཚོར་ལ།
མི་འདི་ཚོ་མཐོང་བ་དང་། ཁོར་བསྡིག་པའི་སྐད་ཆ་དེ་ཐོས་པས། ཁོའི་ཁེར་རྐྱང་གི་ཚོར་
སྣང་དེ་རིམ་གྱིས་སྙིང་ཁམས་ནས་ཡལ་བར་གྱུར། སྒུར་བོས་མཚམས་མེད་པར་བསྡིགས་
པ་དང་། སྡིགས་མོའི་སྐད་ཆ་ཡ་མཚན་མང་པོ་བསྒྲིགས་ཏེ། བསྡིགས་ནས་ཁོ་དབུགས་ལེན་
མི་ཐུབ་པར་བྱེད་ལ། ཁོ་མཚམས་མེད་པར་ལུ་ཡིན་འདུག གཟུགས་རིང་དེ་གཉིས་ཀྱིས་
ན་ཅེ་རི་ཏ“ཕེ་ཏེ་རོ་ཧྥུ་ན་ཟེར་བའི་བུད་མེད་ཅིག་གླེང་གིན་འདུག ཡོ་ནེས་མཚམས་མེད་
པར་ཁ་ཕྱིར་འཁོར་ནས་ཁོ་ཚོར་བལྟས། ཁོ་ཚོས་ཁ་བརྡ་རེ་ཞིག་བྱེད་མཚམས་བཞག་པས།
ཁོས་སླར་ཡང་ཁ་འཁོར་ནས་ལྡབ་བེ་ལྡིབ་བེར་སྨྲས་པ།
“ངའི་བུ་དེ་ངའི་བུ་གཟའ་འཁོར་འདིར་ཤི་སོང་།
“ཚང་མ་འཆི་དགོས་པ་རེད།……” སྒུར་བོ་འགའ་ལུས་ཤིང་ཁ་གཅིག་ཕྱིས།
དངན་པ་ཞིག་འཐེན་ནས་སྨྲས་པ། “ཆོག་གི ཁྱོད་ཀྱིས་ཤིང་རྟ་དེད། ཁྱོད་ཀྱིས་ཤིང་རྟ་དེད།
སྐུ་ཞབས་རྣམ་པ། འདི་ལྟར་འགྲོ་སྟངས་ལ་ངས་ད་ནི་བཟོད་མི་ཐུབ་གི ཁོས་ནམ་ཞིག་ལ་
ད་གཟོད་ང་ཚོ་ཕར་འདྲུད་ཐུབ་པ་ཡིན་ནམ།”
“དེས་ན་ཁྱོད་ཀྱིས་སྐུལ་མ་ཅུང་ཙམ་ཞིག་བྱོས། ཁོ་ལ་སྐེ་གཅུ་ཞིག་བྱོས།
“འཆི་རྒྱུ་བོ། ཁྱོད་ཀྱིས་ཨེ་གོ་ཐལ། ངོ་མ། ངས་ཁྱོད་ཀྱི་སྐེ་ལ་རྒྱག་ཨ། མི་ཁྱོད་
ཚོ་ལྟ་བུར་འཛེམ་དོགས་བྱེད་པ་ལས་རྩ་བ་ནས་རྐང་ཐང་ལ་སོང་ན་དགའ། ཁྱོད་ཀྱིས་
ཨེ་གོ་ཐལ། འབྲུག་རྒན། ཁྱོད་ཀྱིས་རྩ་བ་ནས་ང་ཚོའི་སྐད་ཆ་སེམས་ལ་འཇོག་གི་མེད་པ་
རེད་དམ།”
ཡོ་ནེའི་མགོའི་ལྟག་པར་ཕེག་གེ་གཅིག་བརྒྱབ་པ་དེ་ཁོས་རེག་པ་ཚོར་བ་ཟེར་ལས་
ཐོས་པ་ཟེར་ན་འགྲིག
“ཧེ་ཧེ” ཁོ་བགད་དེ། “སྐུ་ངོ་སྐྱིད་པོ་འདི་ཚོ།…གོང་མ་ལྷས་ཁྱོད་ཚོར་
མགོན་སྐྱབས་མཛོད” ཅེས་ཟེར།
“ཤིང་རྟ་བ། ཁྱོད་ལ་རྒན་མོ་ཡོད་དམ།”
“ང་ལ་ཧེ་ཧེ་སྐུ་ངོ་སྐྱིད་པོ་འདི་ཚོ། ངའི་རྒན་མོ་ད་ལྟ་འདམ་བག་ཏུ་གྱུར་
ཟིན་ནོ། ཧ་ཧ་ཧ། དུར་ཁུང་དུ་ཡོད་ཡ། ད་ལྟ་ངའི་བུ་ཡང་ཤི་སོང་། འོན་ཀྱང་
ང་གསོན་ཡོད། འདི་ངོ་མ་ཡ་མཚན་རེད། གཤིན་རྗེས་བཙལ་ནས་འཆུགས་སོང་།
གཤིན་རྗེས་མ་གཞིར་བཙལ་དགོས་པ་ནི་ང་ཡིན་ཡང་། ང་མ་བཙལ་བར་ངའི་བུ་བཙལ་
ནས་ཁྲིད་སོང་བ་རེད།”
ཡོ་ནེས་ཁ་ཕྱིར་འཁོར་ནས་ཁོའི་བུ་ཇི་ལྟར་ཤི་བ་བཤད་བསམ། འོན་ཀྱང་དེའི་ཚེ་
སྒུར་བོས་དངན་པ་ཡང་མོ་ཞིག་འཐེན་ཏེ། ལྷའི་བཀའ་དྲིན་ལ་ཁོ་ཚོ་བདེ་བར་སླེབས་སོང་
ཟེར། ཡོ་ནེས་གུ་པུ་ཉི་ཤུ་བོ་བླངས་རྗེས། འཕྱན་ནས་འགྲོ་བའི་མི་དེ་ཚོའི་རྒྱབ་གཟུགས་ལ་
ཡུན་རིང་བལྟས་པ་དང་། རྗེས་སུ་དེ་ཚོ་སྒོ་ཆེན་ནག་ཐིབ་བེ་ཞིག་གི་ནང་དུ་འཛུལ་ནས་
ཡལ་བར་གྱུར། ཁོ་སླར་ཡང་ཁེར་རྐྱང་དུ་གྱུར་ལ། ཁེར་ཆད་ཀྱི་སུན་སྣང་གིས་ཡང་ཁོར་
འཇབ་རྒོལ་བྱས་འོང་། ཁོའི་སེམས་སྡུག་བརྗེད་ནས་ཅང་མ་འགོར་བར་ད་ལྟ་སླར་
ཡོང་སྟེ། ཁོའི་བྱང་ཁོག་ལ་ཤུགས་གང་ཡོད་ཀྱིས་སྤར་འདྲད་བྱེད་ཀྱིན་ཡོད། ཡོ་ནེའི་མིག་
གིས་སེམས་མི་བདེ་བ་དང་སྡུག་བསྔལ་ངང་རྒྱ་ལམ་འགྲམ་གཉིས་ཀྱི་ཟམ་མི་ཆད་པའི་
མི་ཚོགས་ལ་བལྟས་ཏེ། བརྒྱ་འདུས་སྟོང་འདུས་ཀྱི་མི་ཚོགས་འདིའི་ཁྲོད་དུ་ཁོའི་སེམས་
གཏམ་བརྗོད་པར་ཉན་འདོད་མཁན་མི་གཅིག་ཀྱང་མེད་དམ་སྙམ། ཡིན་ཡང་མི་ཚོགས་ཀྱི་
འདུ་འགོད་མཚམས་མི་ཆད། སུས་ཀྱང་ཁོར་ཡིད་འཇོག་མི་བྱེད་ལ། ཁོའི་སེམས་སྡུག་ལ་
དོ་སྣང་བྱེད་མཁན་དེ་བས་ཀྱང་མེད། སེམས་སྡུག་དེ་འདྲ་ནི་མཐའ་མེད་པ་ཞིག་ཡིན།
གལ་ཏེ་ཡོ་ནེའི་བྲང་ཁོག་གས་ན། ཁོའི་སེམས་སྡུག་རྦབ་ཆུ་ལྟར་རྡོལ་ནས་འཛམ་གླིང་
ཡོངས་བསྣུབ་སྲིད་པ་དང་འདྲ། ཡིན་ཡང་སྐད་ཆ་ནི་དེ་ལྟར་སྨྲས་ཆོག་ཀྱང་། དེ་མི་རྣམས་
ཀྱིས་མི་མཐོང་བ་རེད། སེམས་སྡུག་དེ་འདྲ་ཉམ་ཆུང་གི་ཕུང་བོ་འདི་འདྲ་ཞིག་གི་ནང་དུ་
བཅུག་ཡོད་པས་ན། ཉིན་མོར་དཔལ་འབར་བཏེགས་ནས་བལྟས་ཀྱང་མཐོང་མི་སྲིད།
ཡོ་ནེས་ར་བ་ཕྱགས་པའི་གཡོག་པོ་ཞིག་གིས་སློ་མ་ཞིག་བཟུང་ནས་འགྲོ་བ་མཐོང་བ་
ན། དེར་ཁ་བརྡ་ཞིག་བྱེད་པའི་ཐག་བཅད།
“ཕུ་རྒན་ལགས། ད་ལྟ་ཆུ་ཚོད་དུ་བ་རེད” ཅེས་ཁོས་དྲིས།
“ཆུ་ཚོད་དགུ་པ་ལྷག་རེད། ཁྱོད་དེ་རུ་བསྡད་དེ་ཅི་བྱེད། ཁྱོད་ཀྱི་གངས་གྲུ་ཕར་
དེད་ཡ།”
ཡོ་ནེས་གངས་གྲུ་གོམ་པ་འགའི་སར་ཕར་དེད་རྗེས། སྒུར་ནས་སེམས་སྡུག་གིས་རང་
ལ་མནར་གཅོད་བྱེད་དུ་བཅུག ཁོས་མི་གཞན་ལ་སེམས་སྡུག་བརྗོད་ཀྱང་ཕན་ཐོགས་
མེད་སྙམ། ཡིན་ཡང་སྐར་མ་ལྔ་ཡང་མ་འགོར་བར་ཁོ་ཡར་དགྱེ་ཞིང་མགོ་གཡུག་གིན་
འདུག་ལ། ཁོར་ཟུག་གཟེར་དྲག་པོ་ཞིག་ལངས་པ་དང་འདྲ་ལ། ཁོས་མ་བཟོད་པར་
ཁོས་སྲབ་མདའ་འཐེན་ཡང་འཐེན།
“ཕྱིར་ཤིང་རྟའི་ས་ཚིགས་ལ་འགྲོ" ཞེས་ཁོས་བསམས། “ཕྱིར་ཤིང་རྟའི་ས་ཚིགས
ལ་འགྲོ།”
རྟ་རྐ་བོ་དེས་ཁོའི་བསམ་ཚུལ་ཤེས་པ་ལྟར་འདུར་སོང་། ཧ་ལམ་ཆུ་ཚོད་གཅིག་དང་
ཕྱེད་ཀའི་རྗེས་སུ་ཡོ་ནེ་རྫོབ་བཙོག་གི་ལྕགས་ཐབ་གམ་དུ་བསྡད་ཡོད། ཚ་ཐབ་ཐོག་དང་།
མཐིལ་ཤིང་ཐོག་དང་། རྐུབ་སྟེགས་རིང་བོའི་ཐོག་ཏུ་མི་ཚོས་སྡུར་བ་གཅིག་འཐེན་གཉིས་
འཐེན་བྱེད་ལ། མཁའ་དབུགས་བཙོག་ཅིང་དྲི་ངན་འཐུལ་འདུག ཡོ་ནེས་གཉིད་དུ་ཡུར་
བའི་མི་དེ་ཚོར་བལྟས་ཏེ། རང་གི་ལུས་ལ་འཕྲུག་བཞིན་རང་ཉིད་ཕྱིར་ལོག་པ་སྔ་སོང་སྙམ་
ནས་འགྱོད་པ་སྐྱེས།
“ཡུག་པོ་ཉོ་བའི་དངུལ་ཡང་བཙལ་མ་ཐུབ།” ཁོས་བསམས་པ། “འདི་ནི་ང་
འདིར་སེམས་སྡུག་པའི་རྒྱུ་རྐྱེན་རེད། མི་ཞིག་གིས་རང་གི་དོན་བྱ་སྒྲུབ་ཤེས་ན། རང་
ལ་འགྲང་ཚད་ཟ་རྒྱུ་ཡོད་པ་དང་། རང་གི་རྟ་ལ་ཡང་འགྲང་ཚད་ཟ་རྒྱུ་ཡོད་ན། ཁོ་ནམ་ཡང་
བློ་བདེ་བག་ཕེབས་ཡོང་ཐུབ།"
ཁང་བའི་གྲུ་ག་ནས་ན་གཞོན་ཁ་ལོ་བ་ཞིག་ཡར་ལངས་པ་དང་། གཉིད་མ་སད་ཀྱི་
ངང་ལུ་ཡང་ལུས་རྗེས། ཆུ་རྫ་ཡོད་སར་སོང་།
“ཁྱོད་ཀྱིས་ཆུ་འཐུང་བསམ་མམ” ཞེས་ཡོ་ནེས་དྲིས།
“ཡིན་ཡ། ཆུ་འཐུང་འདོད།”
“དེས་ན་སྐོམ་སོད་པ་ཞིག་ཐུངས་ཡ། ང་ནི། སྤུན་ཆུང་། ངའི་བུ་ཤི་སོང་།
ཁྱོད་ཀྱིས་གོ་ཡོད་དམ། གཟའ་འཁོར་འདིར་སྨན་ཁང་དུ་ཤི་སོང་།‘འདི་འདྲའི་དོན་
དག་ཀྱང་ཡོད་པ་རེད།"
ཡོ་ནེས་ཁོའི་སྐད་ཆས་ཤན་ཞུགས་ཅི་ཞིག་ཐེབས་ཡོད་པར་བལྟས་ཀྱང་། ཤན་ཞུགས་
ཅི་ཡང་མ་མཐོང་། ན་གཞོན་དེས་ཉལ་ཐུལ་མགོར་བཀབ་ནས་གཉིད་སོང་། རྒད་པོས་
དངན་པ་ཞིག་འཐེན་པ་དང་། རང་གི་ལུས་འཕྲུག ན་གཞོན་དེས་སྐོམ་པས་ཆུ་འཐུང་
འདོད་པ་ལྟར། ཁོས་ཀྱང་སེམས་སྡུག་བརྗོད་འདོད། ཁོའི་བུ་ཚེ་ལས་འདས་ནས་གཟའ་
འཁོར་གཅིག་ལོངས་ལ་ཡོད། ཡིན་ཡང་ཁོས་ད་བར་དུ་མི་སུ་ཞིག་ལ་དོན་དག་འདི་ཁ་
བརྡ་ཞིབ་མོ་ཞིག་བྱེད་ཐུབ་མེད། བརྒྱུད་རིམ་ལྡན་པའི་སྒོ་ནས་ཁ་བརྡ་ཞིབ་ཅིང་ཕྲ་
བ་ཞིག་བྱས་ན་ད་གཟོད་འགྲིག ཁོའི་བུ་ལ་ནད་ཇི་ལྟར་བྱུང་བ་དང་། ན་བའི་སྡུག་
བསྔལ་ཇི་ལྟར་མྱངས་པ། འཆི་ཁར་སྐད་ཆ་ཅི་ཞིག་བཤད་པ། ཇི་ལྟར་ཤི་བ་བཅས་ཁ་བརྡ་
ཞིག་བྱས་ན་འགྲིག པུར་ཇི་ལྟར་སྦས་པ་དང་། རྗེས་སུ་ཁོ་སྨན་ཁང་དུ་གཤིན་པོའི་ལྭ་
ལེན་པར་ཇི་ལྟར་སོང་བ་ཞིབ་ཏུ་བཤད་ན་འགྲིག་པ་རེད། ཁོར་བུ་མོ་ཨ་ནི་ཤི་ཡ་ཟེར་བ་
ཞིག་ཡོད་པ་གྲོང་གསེབ་ཏུ་བསྡད་ཡོད། མོའི་གནས་ཚུལ་ཡང་བཤད་ན་འགྲིག 
རེད་ཡ། ཁོས་བཤད་ཆོག་པའི་སྐད་ཆ་ངོ་མ་མི་ཉུང་ངོ་། ཉན་པའི་མིས་བྲེད་སྐད་འབྱིན་
ཞིང་། དངན་པ་འཐེན་ལ། མཆི་མ་ཤོར་སྲིད། གལ་ཏེ་བུད་མེད་ཚོར་ཁ་བརྡ་བྱེད་ཐུབ་
ན་དེ་ལས་བཟང་། བུད་མེད་ཚོ་ནི་གླེན་མ་ཡིན་ཡང་། སྐད་ཆ་ཚིག་གཅིག་གཉིས་ལ་ཉན་
ན་ངུ་བ་རེད།
“རྟ་ལ་བལྟ་རུ་གཅིག་འགྲོ།” ཡོ་ནེས་བསམས་པ། “གཉིད་ན་གཉིད་ཁོམ་ཅི་
འདོད་ཡོད། དེར་སེམས་ཁུར་བྱེད་མི་དགོས། གཉིད་བརྒྱགས་ཚོད་ལ་གཉིད་ཐུབ།”
ཁོས་ལྭ་གྱོན་ནས་རྟ་ར་རུ་སོང་། ཁོའི་རྟ་དེ་ན་ལངས་ཡོད། ཁོས་ཡུག་པོ་དང་གཟན་
རྩྭ། གནམ་གཤིས་དྲན། ཁོའི་བུ་ལ་མཚོན་ན། ཁོ་གཅིག་པུ་ཡིན་དུས་ནི་དྲན་གྱིན་
མེད། མི་གཞན་ལ་གླེང་ན་ནི་མི་ཆོག་པ་མེད། ཁོ་དྲན་པ་ལ་མཚོན་ན། ཁོའི་བཟོ་ལྟ་
ཞིབ་བརྗོད་བྱེད་ན། དེ་ཧ་ཅང་འཇིགས་པས། ཁོས་བཟོད་མི་ནུས། 
“ཁྱོད་ཀྱིས་རྩྭ་ཟ་ཡིན་ཨེ་ཡོད།” ཡོ་ནེས་རྟ་ལ་དེ་སྐད་དྲིས་པ་དང་། རྟའི་འོད་འཚེར་
བའི་མིག་མཐོང་ནས་སྨྲས་པ། “བཟང་གི ཟོ་ཡ།ཟོ་ཡ། ཡུག་པོ་ཉོ་བའི་དངུལ་བཙལ་
མ་ཐུབ་པ་ཡིན་ན། ང་ཚོས་རྩྭ་ཟོས་ན་བཟང་། རེད་ཡ། ང་ཧ་ཅང་རྒས་སོང་བས།
ཤིང་རྟ་འདེད་མི་ཐུབ། ངའི་བུ་ཡོང་ནས་ཤིང་རྟ་དེད་ན་ད་གཟོད་འགྲིག ངས་མི་ནུས་
པ་རེད། ཁོ་ནི་ད་གཟོད་ཤིང་རྟའི་ཁ་ལོ་བ་ངོ་མ་བ་རེད། ཁོ་གསོན་ཡོད་ན་ཅི་
འདྲའི་བཟང་ཨང་།”
ཡོ་ནེ་ཁ་རོག་གེར་ཡུད་ཙམ་བསྡད་རྗེས་མུ་མཐུད་དེ་སྨྲས་པ།
“དེ་འདྲ་རེད། ངའི་རྒྱ་མོ། ཁུ་ཚི་མ་ཡོ་ནེ་ཆི་མེད་སོང་བ་རེད། ཁོ་ཚེ་ལས་
འདས་སོང་། ཅི་ཡིན་འདི་ཡིན་མེད་པར་ཤི་སོང་། དཔེར་ན། ཁྱོད་ལ་ད་ལྟ་རྟེའུ་
ཞིག་ཡོད་ན། ཁྱོད་ནི་རྟེའུ་དེའི་ཨ་མ་རེད། གློ་བུར་དུ། དཔེར་ན། རྟེའུ་དེ་ཤི་སོང་
ན། ཁྱོད་ཀྱི་སེམས་སྡུག་པ་མིན་ནམ།”
རྟ་རྐ་བོ་དེས་གཟན་རྩྭ་ཟ་བཞིན་ཉན་པ་དང་། བདག་པོའི་ལག་མགོར་ཁ་རླངས་
འདེབས།
ཡོ་ནེས་བཤད་ཀྱིན་བཤད་ཀྱིན་སྲེད་ལངས་པས། སེམས་ཀྱི་སྐད་ཆ་ཐམས་ཅད་མ་
ལུས་པར་རྟ་ལ་བཤད་སོང་། 
1886ལོར།

ཝན་ཁ།

ལོ་དགུར་སོན་པའི་བྱིས་པ་ཝན་ཁ“རུའུ་ཁོ་ཧྥུ་ཟླ་བ་གསུམ་གྱི་སྔོན་དུ་ལྷམ་བཟོ་བ་
ཨ་ལི་ཡ་ཤེན་གྱི་སློབ་ཕྲུག་བྱེད་དུ་བསྐྱལ་བ་རེད། ཡེ་ཤུའི་འཁྲུངས་སྐར་དུས་ཆེན་གྱི་སྔོན་
དགོང་མོར། ཁོ་མལ་དུ་མ་ཉལ། སྦྱིན་བདག་ཁྱོ་ཤུག་དང་ལྷམ་བཟོ་དགེ་རྒན་འགའ་བཅས་
ཆོས་ཁང་དུ་ཐོ་རངས་ཀྱི་གསོལ་འདེབས་ལ་སོང་རྗེས། ཁོས་སྦྱིན་བདག་གི་ཆ་སྒམ་ནང་
ནས་སྣག་ཚ་དམ་བི་ཆུང་ཆུང་ཞིག་དང་སྨྱུག་རྩེར་བཙའ་ཆགས་པའི་ལྕགས་སྨྱུག་ཅིག་
བླངས་པ་དང་། དེ་རྗེས་ལྟེབ་ནས་བསྙེར་བའི་ཤོག་དཀར་ཞིག་རང་གི་མདུན་དུ་སྙོམ་པར་
བཏིང་རྗེས། ཕྲིན་ཡིག་འབྲི་མགོ་བརྩམས། ཁོས་ཡི་གེ་མགོ་མ་མ་བྲིས་སྔོན་ལ། སྐྲག་སྣང་
གི་ངང་ནས་ཁ་ཕྱིར་འཁོར་ཏེ་སྒོ་དང་སྒེའུ་ཁུང་གི་ཕྱོགས་སུ་བལྟས་ཀྱང་བལྟས་པ་དང་།
དེ་ནས་ནག་ཐིབ་བེར་སྣང་བའི་ལྷ་སྐུ་དང་། ལྷ་སྐུའི་ཕྱོགས་གཉིས་ཀྱི་ལྷམ་ཁྱིའུ་མང་པོ་
བསྒྲིགས་འདུག་པའི་ཆ་སྒམ་ལ་མིག་ཟུར་གྱིས་ལྟ་ཙམ་བྱས་ལ། དངན་པ་ཡང་ནས་ཡང་
དུ་འཐེན། ཤོག་བུ་དེ་རྐུབ་སྟེགས་རིང་བོ་ཞིག་གི་ཐོག་ཏུ་བཏིང་ཡོད་ཅིང་། ཁོ་རང་རྐུབ་
སྟེགས་གམ་དུ་པུས་མོ་སར་བཙུགས་ཏེ་བསྡད་ཡོད།
“དགའ་ཞིང་གུས་པའི་སྤོ་བོ་ཁན་སི་ཐན་ཏེ“མ་ཁ་རི་ཆི་ལགས།” ཞེས་བྲིས་པ་དང་།
དེ་ནས་འདི་ལྟར་བྲིས། “ངས་ཁྱེད་ལ་འཕྲིན་ཡིག་འབྲི་ཡིན་ཡོད། ཡེ་ཤུའི་འཁྲུངས་སྐར་
དུས་ཆེན་ལ་ཁྱེད་ལ་རྟེན་འབྲེལ་ཞུ། གོང་མ་ལྷས་ཁྱེད་ཀྱི་ཅི་བསམ་འགྲུབ་པར་སྐྱབས་
འཇུག་ཞུ། ཕ་མེད་མ་མེད་ཀྱི་བུ་ང་ལ་གཉེན་ཉེ་ཁྱེད་གཅིག་པུ་ལས་ལྷག་མེད།”
ཝན་ཁས་ནག་ཐིབ་བེར་ཡོད་པའི་སྒེའུ་ཁུང་ལ་བལྟས་ཚེ། སྒེའུ་ཁུང་གི་ཤེལ་སྒོའི་
ངོས་སུ་ཁོའི་ཞག་སྒྲོན་གྱི་གྲིབ་མ་ཞིག་མངོན་ལ། ཁོས་རང་གི་སྤོ་བོ་ཁན་སི་ཐན་ཏེ་མ་ཁ་
རི་ཆི་སྟེ། ཞིང་བདག་ཤི་ཝ་ལེ་ཧྥུ་ཚང་གི་མེལ་ཚེ་བའི་གཟུགས་བརྙན་འཆར་སྣང་བྱས། ཁོ་
ནི་ཤ་རིད་ཅིང་གཟུགས་ཐུང་བའི་རྒད་པོ་གྲུང་བོ་ཡང་ཟོར་ཅན་ཞིག་ཡིན་ལ། ཕལ་ཆེར་ལོ་
རེ་ལྔ་ཡིན། རྒྱུན་དུ་འཛུམ་དམུལ་དམུལ་བྱེད་ཅིང་བཟི་ཉམས་ཀྱིས་མིག་རྡེབ་བྱེད། ཉིན་
མོར་ཐབ་ཚང་ནང་དུ་གཉིད་པའམ།
ཡང་ན་ཇ་མ་བུད་མེད་ཚོར་ཀུ་རེ་རྩེ་ནས་འདུག
དགོང་མོར་སླེབས་པ་ན། ཁོས་སློག་པ་ཆེན་པོ་གྱོན་ནས་གཞིས་ཀའི་མཐའ་འཁོར་དུ་ཕར་
འགྲོ་ཚུར་འགྲོ་བྱས་ཏེ་མེལ་ཚེ་བྱེད་ཅིང་། ཤིང་རྔ་མཚམས་མེད་དུ་རྡུང་བ་ཡིན། ཁོའི་
རྗེས་སུ་ཁྱི་གཉིས་འབྲངས་ནས་ཡོད་ཅིང་། མགོ་བོ་སྒུར་ནས་ཡོད། གཅིག་ནི་ཁྱི་མོ་ཁ་ཤི་
ཏན་ཁ་ཡིན། གཅིག་ནི་ཁྱི་རྒན་འདམ་ཉ་ཡིན། དེར་མིང་འདི་འདྲ་ཐོགས་དོན་ནི། དེའི་
སྤུ་མདོག་ནག་ཅིང་གཟུགས་སྲེ་མོང་ལྟར་ཕྲ་ཞིང་རིང་བས། མིང་དེ་ཐོགས་པ་རེད། ཁྱི་
འདམ་ཉ་ནི་ཧ་ཅང་གཡུང་ཞིང་བསྲུན་པ་དང་། མི་ལ་བརྩེ་བ་ཞིག་ཡིན་ཏེ། རང་ཚང་གི་མི་
ཡིན་ནའང་འདྲ། མི་གཞན་པ་ཡིན་ནའང་འདྲ། ཚང་མར་བརྩེ་བ་ལྡན་པའི་མིག་མདངས་
ཀྱིས་ལྟ་བ་རེད། དེའི་རྐྱེན་གྱིས་ཁྱི་འདི་ནི་བློ་གཏད་མེད་པ་ཞིག་ཡིན། འདིའི་གཡུང་ཞིང་
བསྲུན་པའི་ཕག་ཏུ་ཆེས་གཡོ་སྒྱུ་ཆེ་བའི་མ་རུང་ཁོག་བཅུག་གབ་ཡོད། ཁྱི་གང་ཞིག་ཡིན་
ཡང་ཁྱི་འདི་ལྟར་གོ་སྐབས་འཛིན་ཤེས་མཁན་ཞིག་མེད། ཁ་རོག་གེར་མིའི་གམ་དུ་སོང་སྟེ
སྒྱིད་པར་རྨུགས་པའམ། ཡང་ན་འཁྱགས་མཛོད་དུ་འཛུལ་བའམ། ཡང་ན་ཞིང་པའི་ཁྱིམ་
བྱ་བཟུང་ནས་འཆའ་བ་རེད། འདིའི་རྐང་བ་ཐེངས་དུ་མར་མིས་བརྒྱབ་ནས་བཅག་མྱོང་ལ།
ཐེངས་གཉིས་ལ་མི་གཞན་གྱིས་འདི་གནམ་དུ་བཏགས་པར་མ་ཟད། གཟའ་འཁོར་རེར་
འདི་ལ་བརྡུངས་ནས་འཆི་ལ་ཁད་བྱས་མྱོང་། ཡིན་ཡང་འདིའི་རྨས་སོས་ནས་སླར་ཡང་
གསོན་པ་རེད།
ད་ལྟ། སྤོ་བོ་སྒོ་ཆེན་ཁར་ལངས་ནས་མིག་ཟིམ་མེར་སྡེ་བའི་ཆོས་ཁང་གི་དམར་ལམ་
མེར་སྣང་བའི་སྒེའུ་ཁུང་ལ་བལྟས་འདུག་པ་ཁོ་ཐག་ཡིན། ཁོས་ཕྱིང་ལྷམ་ཡུ་རིང་གྱོན་
པའི་རྐང་བ་ཐང་ལ་རྡེབ་པ་དང་། གཡོག་པོ་ཚོར་ཀུ་རེ་རྩེ་ཡིན་ཡོད། ཁོས་ཤིང་རྔ་སྐེད་
པར་བཏགས་ཡོད། ཁོ་གྲང་ནས་ལག་པ་མཚམས་མེད་དུ་རྡེབ་པ་དང་། སྐེ་ཀུམ་ཡོད། ཁོས་
མཚམས་རེར་གཡོག་མོ་ཚོའི་ལུས་ལ་ཤ་གཅུ་བྱེད་པ་དང་། མཚམས་རེར་ཇ་མ་བུད་མེད་
ཚོའི་ལུས་ལ་ཤ་གཅུ་བྱེད་ཅིང་། རྒན་པོའི་གད་མོ་ལྷང་ལྷང་དགོད་པ་རེད།
“ང་ཚོས་སྣ་ཐལ་ཞིག་འཐེན་ན་ཅི་འདྲ་འདུག” ཁོས་བཤད་ཞོར་དུ་ཁོའི་སྣ་རྭ་
བླངས་ནས་བུད་མེད་ཚོར་བསྟན།
བུད་མེད་ཚོས་སྣ་ཐལ་ཙེ་གུར་ཞིག་མནམས་པས། སྣ་སྦྲིད་མཚམས་མེད་བྱེད། སྤོ་བོ་
དགའ་ནས་ཅི་བྱེད་མི་ཤེས་པར་གྱུར་པ་དང་། གད་མོ་ལྷང་ལྷང་དགོད་པ་རེད།
“རེམ་མར་ཕྱིས་དང་། མ་ཕྱིས་ན་སྣ་མགོར་ཆབ་རོམ་ཆགས་རྒྱུ་རེད” ཅེས་སྤོ་
བོས་བཤད།
ཁོས་ད་དུང་ཁྱི་མོ་ཁ་ཤི་ཏན་ཁ་ལ་སྣ་ཐལ་མནམ་དུ་འཇུག་ལ། ཁྱི་མོ་ཁ་ཤི་ཏན་ཁས་
སྣ་སྦྲིད་བྱེད་ཅིང་། སྣ་བསྙེར་བྱེད་ཞོར་དུ་མི་དགའ་བར་ཕར་འགྲོ། འདམ་ཉས་གཡུང་བ་
མངོན་ཆེད་དུ་སྣ་སྦྲིད་མི་བྱེད་ལ། རྔ་མ་གཡུག་གཡུག་བྱེད། ནམ་ཟླ་ཅི་འདྲའི་བཟང་བ་
ལ། མཁའ་དབུགས་གཡོ་མེད་དུ་འདུག་ཅིང་། དྭངས་ཤིང་གསར་བ་ཡིན། སྨག་ཧ་ཅང་
ནག ཡིན་ཡང་སྡེ་བ་ཡོངས་དང་སྡེ་བའི་ཁང་ཀླད་དཀར་ཆེམ་ཆེམ་བྱེད་པ་དང་། དུད་
ཁུང་ལས་དལ་ལྷོད་ལྷོད་དུ་རྒྱུ་བའི་དུ་བ་དང་། བད་དཀར་མཐུག་པོ་ཆགས་པའི་སྡོང་བོ་
དང་། གངས་སྤུངས་སོགས་མཐོང་ཐུབ། སྤྲོ་སྣང་གི་མིག་ཟུང་བར་མེད་རྡེབ་པའི་སྐར་མ་
ནམ་མཁའི་དབྱིངས་སུ་ཐང་མར་བརྡལ་ཞིང་། དགུ་ཚིགས་མངོན་པར་གསལ་ལ། དེ་ནི་
དུས་ཆེན་ལ་རོལ་བའི་ཆེད་དུ་མི་རྣམས་ཀྱིས་ཁ་བས་ཕྱིས་ནས་གད་བདར་བྱས་པ་དང་མཚུངས།
ཝན་ཁས་དབུགས་རིང་ཞིག་འཐེན་རྗེས། སྨྱུ་གུ་སྣག་བུམ་དུ་བསྒྲེས་ནས་མུ་མཐུད་དུ་
འཕྲིན་ཡིག་བྲིས།
“ཁ་སང་དགོང་མོར་ངས་གཅར་རྡུང་ཉོས་སོང་། སྦྱིན་བདག་གིས་ངའི་སྐྲ་ནས་
བཟུང་ཏེ་ར་བའི་ནང་དུ་དྲུད་པ་དང་། ལྷམ་བཟོ་དགེ་རྒན་གྱིས་ལས་ཀ་བྱེད་སྤྱད་འབྲེང་
བས་ང་ལ་རབ་ཏུ་བྲབས་བྱུང་། ངས་ཁོ་ཚང་གི་བྱིས་པ་འགུལ་སླེ ནང་དུ་བསྙལ་ཡོད་པ་
སྒུལ་དུས། མ་གཟབ་པར་གཉིད་སོང་བས་ཡིན། གཟའ་འཁོར་སྔོན་མར། སྦྱིན་བདག་གི་
ཆུང་མས་ང་ལ་ཉ་ནག་ཅིག་ལ་ཉ་ར་བྱེད་དུ་བཅུག ངས་ཉའི་རྔ་མ་ནས་ཉ་ར་བྱས་པ་ན།
མོས་ཉ་དེ་བཟུང་ནས་ཉའི་མཆི་ཏོས་ངའི་ངོ་ལ་གཙགས་པ་རེད། ལྷམ་བཟོ་དགེ་རྒན་ཚོས་
ཀྱང་ང་ལ་ཐུབ་ཚོད་བྱེད་དེ། ཁོ་ཚོས་ང་ཆང་ཁང་དུ་ཆང་ཉོ་རུ་མངགས་པ་དང་། སྦྱིན་
བདག་ཚང་གི་ཧོང་ཀྭ་རྐུ་རུ་བཅུག་པས། སྦྱིན་བདག་གིས་ལག་ལ་གང་ཟིན་བཟུང་ནས་ང་
ལ་གཅར་བ་རེད། བཟའ་བཅའ་ནི་ཅི་ཡང་མེད། ཞོགས་པར་གོར་སོབ་ཟ་བ་དང་།
དྲོས་ཇ་ལ་སྐྱོ་མ་འཐུང་དགོས། དགོང་མོར་ཡང་གོར་སོབ་ཟ་དགོས། ཇ་དང་ཚོད་དཀར་
ཁུ་བ་ནི་སྦྱིན་བདག་ཁྱོ་ཤུག་ཁོ་ནས་ད་གཟོད་རྒྱས་ཟ་རྒྱས་འཐུང་བྱེད་པ་རེད། ཁོ་ཚོས་ང་
ཁང་བའི་བར་ཁྱམས་སུ་ཉལ་དུ་བཅུག་པ་དང་། ཁོ་ཚང་གི་བྱིས་པ་ངུས་ཚེ། ངས་འགུལ་
སླེ་མཚམས་མེད་དུ་སྒུལ་དགོས་པས། ང་གཏན་ནས་གཉིད་མི་ཐུབ། དགའ་ཞིང་གུས་པའི
སྤོ་བོ་ལགས། གོང་མ་ལྷ་ལྟ་བུའི་སྙིང་རྗེ་དགོངས་ཏེ། ང་འདི་ནས་ཁྲིད་རོགས་ཞུ། ཕྱིར་འགྲོ།
ཕྱིར་ང་ཚོའི་གྲོང་ཚོར་འགྲོ་རོགས་ཞུ། ད་ངས་ངོ་མ་མི་བཟོད་གི་ངས་ཁྱེད་ལ་ཕྱག་
འཚལ། ངས་ནམ་ཡང་ཁྱེད་ལ་གོང་མ་ལྷས་སྐྱབས་སུ་འཛིན་པའི་གསོལ་བ་འདེབས། ང་
འདི་ནས་ཁྲིད་རོགས་གནོངས། དེ་མིན་ན་ང་འཆི་ངེས་ཡིན།”
ཝན་ཁས་ཁ་མུར་མུར་ཙམ་བྱས་ཤིང་། སག་རི་ཆགས་པའི་ལག་རྒྱབ་ཀྱིས་མིག་ཕུར་
ཕུར་འགའ་བྱས་རྗེས། དངངས་བཞིན་དངངས་བཞིན་ངུས།
“ངས་ཁྱེད་ལ་སྣ་ཐལ་རྡུང་རོགས་བྱས་ནའང་ཆོག” ཁོས་མུ་མཐུད་དུ་བྲིས་པ།
“ངས་གོང་མ་ལྷ་ལ་སྐྱབས་འཇུག་ཞུ། གལ་ཏེ་ངས་ལས་ཀ་བྱེད་ནོར་བ་འདྲ་བྱུང་ན། ཤིར་
དོའི་ར་མར་གཅར་བ་ལྟར་ང་ལ་གཅར་རྡུང་བྱས་ཆོག གལ་ཏེ་ཁྱེད་ཀྱིས་ང་ལ་ལས་ཀ་
ལས་རྒྱུ་མེད་སྙམ་ན། ངས་གོང་མ་ལྷའི་ངོར་བལྟས་ནས་ང་ལ་ལྷམ་ཕྱི་རུ་འཇུག་རོགས་ཞེས་
གཉེར་བ་ལ་ཞུ་བ་བྱས་ཆོག དེ་མིན་ན། ང་ཧྥེ་ཏེ་ཁའི་ཚབ་ཏུ་རྫི་བོར་སོང་ཆོག དགའ་
ཞིང་གུས་པའི་སྤོ་བོ་ལགས། ད་ངས་ངོ་མ་མི་བཟོད་གི ང་ལ་འཆི་ལམ་ཉག་གཅིག་ལས་
མེད། མ་གཞིར་ང་ཕྱིར་ང་ཚོའི་གྲོང་ཚོར་འབྲོ་བསམ་མོད། འོན་ཀྱང་ང་ལ་ལྷམ་མེད་པས་
གྲང་བར་སྐྲག་ནས་མ་བྲོས། ང་ནར་སོན་ན། ངས་ཁྱེད་ལ་དྲིན་ལན་འཇལ། ངས་ཁྱེད་
གཉོར་སྐྱོང་བྱེད། སུ་ལའང་ཁྱེད་ལ་ཐུབ་ཚོད་བྱེད་དུ་མི་འཇུག ཁྱེད་ཤི་སོང་ན། ངས་
སྐྱབས་འཇུག་ཞུ། ངས་ངའི་ཨ་མ་ཕེ་ར་ཀུ་ཡ་ལ་སྐྱབས་འཇུག་ཞུས་པ་ལྟར། གོང་མ་ལྷ་ལ་
ཁྱེད་ཀྱི་རྣམ་ཤེས་བདེ་བར་གནས་པའི་སྐྱབས་འཇུག་ཞུ།
“མོ་སི་ཁོ་ནི་གྲོང་ཁྱེར་ཆེན་པོ་ཞིག་ཡིན། ཁང་བ་ཚང་མ་སྐུ་ངོ་རྣམས་ཀྱི་ཡིན། འདི་
ན་རྟ་མང་པོ་ཡོད་ལ། ལུག་གཅིག་ཀྱང་མེད། ཁྱིའང་བཙན་པོ་མིན། ཡེ་ཤུའི་འཁྲུངས་སྐར་
ཀྱི་དུས་ཆེན་ལ། ས་འདིའི་བྱིས་པ་རྣམས་ཀྱིས་ལྒང་ཞུ་བཟུང་ནས་ཕར་འགྲོ་ཚུར་འགྲོ་མི་
བྱེད་ལ། ཆོས་ཁང་གི་སྙན་ངག་ལེན་པའི་གྲས་སུ་རང་དགར་སོང་ནས་སྙན་ངག་ལེན་
མི་ཆོག ཐེངས་ཤིག་ལ། ངས་ཚོང་ཁང་ཞིག་གི་ཤེལ་སྒྲོམ་ནང་དུ་ཉ་འཛིན་དབྱུག་པ་དང་
སྐུད་པ་མཉམ་དུ་འཚོང་བའི་ལྕགས་ཀྱུ་བཤམས་ཡོད་པ་མཐོང་། དེས་ཉ་སྣ་ཚོགས་འཛིན་
ཐུབ་ཅིང་། རིན་གོང་ཡང་ཧ་ཅང་མཐོ། དེ་དག་གི་ནང་དུ་ཉ་ཆེན་པོ་འཛིན་ཐུབ་པའི་
ལྕགས་ཀྱུའང་ཡོད། ངས་ད་དུང་ཚོང་ཁང་ལ་ལའི་ནང་དུ་མེ་མདའ་སྣ་ཚོགས་བཙོང་རྒྱུ་
ཡོང་པའང་མཐོང་། དེ་ནི་ང་ཚོའི་སྐུ་ངོའི་མེ་མདའ་དང་གཅིག་འདྲ་རེད། མེ་མདའ་རེར་
ཧ་ལམ་རུའུ་པུ་བརྒྱ་རེ་སྟེར་དགོས་སྙམ། ཤ་ཚོང་ཁང་དུ་རི་བྱ་སྐྱར་མོ་དང་བྱ་བང་། རི་
བོང་སོགས་ཀྱི་ཤ་བཙོང་རྒྱུ་ཡོད། ཡིན་ཡང་། དེ་དག་གང་ནས་བསད་པ་ཚོང་ཁང་གི་ལག་
རོགས་པས་མི་བཤད།
“དགའ་ཞིང་གུས་པའི་སྤོ་བོ་ལགས། སྐུ་ངོ་ཚང་གི་ཡེ་ཤུའི་འཁྲུངས་སྐར་གྱི་སྡོང་
བོ་བཤམས་ན། སྟེང་དུ་བཏགས་པའི་ལེགས་སྐྱེས་ལས་ང་ལ་གསེར་ཤོག་གིས་བཏུམས་
པའི་སྟར་ཀ་ཞིག་བཏོགས་ནས་ངའི་སྒམ་ཆུང་ལྗང་ཁུ་དེའི་ནང་དུ་འཇོག་རོགས་ཞུ།
ཁྱོད་ཀྱིས་སྲས་མོ་ཨོ་ལེ་ཀྱ་ཨེ་ཀུ་ན་ཅེ་ཡེ་ཧྥུ་ན་ལ་སློངས་དང་། ཝན་ཁ་ལ་སྟེར་དགོས་
ཞེས་ཤོད།”
ཝན་ཁ་སྔར་བཞིན་དབུགས་རིང་ཞིག་ཕྱུང་རྗེས། ཡང་དོགས་པའི་ངང་སྒེའུ་ཁང་དུ་
བལྟས། ཁོའི་ཡིད་ལ་སྤོ་བོ་ནམ་རྒྱུན་ནགས་ཚལ་དུ་སྐུ་ངོ་ཚང་ལ་ཡེ་ཤུའི་འཁྲུངས་སྐར་གྱི་
སྡོང་བོ་གཅོད་དུ་འགྲོ་བ་དང་། ཚ་བོ་ཁོ་ཁྲིད་ནས་འགྲོ་བ་དྲན། དེ་དུས་ནི་ཅི་འདྲའི་སྐྱིད་
པ་ཞིག་རེད་ཨང་། སྤོ་བོ་ཧུ་ཧུ་ལུ་བ་དང་། གྲང་ངར་གྱིས་ནགས་ཀླུང་འཁྱགས་ནས་ཙག་སྒྲ་
འབྱིན་པར་བྱེད། ཝན་ཁས་ཀྱང་དེར་ལད་མོ་བྱས་ཏེ་གློ་ལུ་བྱེད། ནམ་རྒྱུན་སྡོང་བོ་གཅོད་
ཁར་སྤོ་བོས་ཐོག་མར་དུ་བ་ཚགས་གང་འཐེན་རྗེས། ཡང་ཡུད་ཙམ་ཞིག་ལ་སྣ་ཐལ་འཐེན་
པ་དང་། གྲང་འདར་བྱེད་པའི་ཝན་ཁ་ལ་ཀུ་རེ་རྩེས་ནས་དགོད་ཁ་སློང་། ཡེ་ཤུའི་
འཁྲུངས་སྐར་གྱི་སྡོང་བོ་གསོམ་ཕྲུག་དག་གིས་བད་དཀར་མཐུག་པོ་གྱོན་ནས་འགུལ་མེད་
དུ་འགྲེང་སྟེ། སུ་སྔོན་ལ་འཆི་བར་ལྟ་བ་དང་འདྲ། གློ་བུར་དུ་རི་བོང་ཞིག་གང་ནས་ཐོན་པ་
མ་ཤེས་པར་ལྡིང་ནས་འོངས་ཤིང་། གངས་ཐོག་ནས་མདའ་ལྟར་ཡལ། སྤོ་བོས་རང་དབང་
མེད་པར་སྐད་བརྒྱབ།
“དེ་ཟུངས་དང་། དེ་ཟུངས་དང་། དེ་ཟུངས་དང་། ཧེ། འདྲེ་རྔ་རྡུམ།"
སྤོ་བོས་བཅད་པའི་གསོམ་དཀར་སྡོང་བོ་དེ་སྐུ་ངོ་ཚང་དུ་ཁུར་ནས་ཡོང་བ་དང་།
ཚང་མས་དེ་ལ་མཛེས་རྒྱན་སྤྲས། ཆེས་བྲེལ་བ་ཆེ་བ་ནི་ཝན་ཁ་དགའ་བའི་སྲས་མོ་
ཨོ་ལེ་ཀྱ་ཨེ་ཀུ་ན་ཅེ་ཡེ་ཧྥུ་ན་ཡིན། སྔོན་ཆད་ཝན་ཁའི་ཨ་མ་ཕེ་ར་ཀུ་ཡ་གསོན་ཡོད་
དུས། མོ་ནི་སྐུ་ངོ་ཚང་ཅེ་གཡོག་མོ་ཡིན། དེ་དུས་ཨོ་ལེ་ཀྱ་ཨེ་ཀུ་ན་ཅེ་ཡེ་ཧྥུ་ནས་རྒྱུན་
དུ་ཝན་ཁ་ལ་ཀ་ར་སིལ་ཏོག་སྟེར་ལ། ཁོམ་ནས་ལས་ཀ་མེད་དུས་མོས་ཝན་ཁར་ཡི་གེ་
འབྲི་ཀློག་ཁྲིད་པ་དང་། གཅིག་ནས་བརྒྱ་བར་རྩིས་ཚུལ་ཁྲིད་པར་མ་ཟད། ཞབས་བྲོ་ཁ་
ཏེ་ལིར་འཁྲབ་སྟངས་ཀྱང་ཁྲིད་པ་རེད། ཡིན་ཡང་ཨ་མ་ཕེ་ར་ཀུ་ཡ་ཤི་བ་ན། ཝན་ཁ་
གཡོག་པོ་སྡོད་སའི་ཐབ་ཚང་དུ་བསྐྱལ་ནས་སྤོ་བོ་དང་མཉམ་དུ་སྡོད་དུ་བཅུག་པ་དང་།
ཡང་རྗེས་སུ་ཐབ་ཚང་ནས་མོ་སི་ཁོའི་ལྷམ་བཟོ་ཨ་ལི་ཡ་ཤན་གྱི་བཟོ་ཁང་དུ་བསྐྱལ་བ་
རེད།
“དགའ་ཞིང་གུས་པའི་སྤོ་བོ་ལགས། ཁྱོད་ཤོག་དང་།” ཝན་ཁས་མུ་མཐུད་དུ་བྲིས།
“ཁྱེད་ཀྱིས་ཡེ་ཤུ་དང་གོང་མ་ལྷའི་ཁ་ངོར་བལྟས་ནས་ང་ས་འདི་ནས་ཁྲིད་རོགས་ཞུ། ཁྱོད་
ཀྱིས་ལས་ངན་གྱི་དྭ་ཕྲུག་ང་ལ་སྙིང་རྗེ་ཞིག་གནང་རོགས། འདི་གའི་མི་ཚང་མས་ང་ལ་
གཅར་རྡུང་བྱེད། ང་ལྟོགས་ནས་འཆི་ལ་བྱེད། ངོ་མ་སྡུག་བསྔལ་བརྗོད་ཐབས་མེད། རྒྱུན་དུ་
ངུས་ནས་བསྡད་ཡོད། ཉིན་འགའི་སྔོན་ལ། སྦྱིན་བདག་གིས་ལྷམ་ཁྱིའུ་ཡིས་ང་ལ་བརྒྱབ་པ་
དང་། བརྒྱབ་སྟེ་ང་བརྒྱལ་ནས་ས་ལ་འགྱེལ་སོང་། སླར་གསོན་དཀའ་བ་བྱུང་། ངའི་འཚོ་
བ་ནི་སྡུག་བསྔལ་ཁོ་ན་ཡིན། ཐ་ན་ཁྱི་ཞིག་ལའང་མི་དོ། ངའི་ཚབ་བྱས་ཏེ། ཨ་ལོ་ན་
དང་། མིག་ཡས་ལོང་བའི་ཡེ་གུར་ཁ་དང་། ཤིང་རྟའི་ཁ་ལོ་བ་བཅས་ལ་འཚམས་འདྲི་བྱེད་
རོགས། ངའི་སྒྲ་སྙན་རླུང་སྦྲེང་དེ་མི་གཞན་ལ་མ་སྟེར། ཚ་བོ་ཨེ་ཧྥན་རུའུ་ཁེ་ཧྥུས་བྲིས་ཏེ་
ཕུལ། དགའ་ཞིང་གུས་པའི་སྤོ་བོ་ལགས། ཁྱོད་ཡོང་རོགས།”
ཝན་ཁས་ཡི་གེ་བྲིས་པའི་ཤོག་བུ་དེ་བཞི་ལྟེབ་བྱས་ནས་ཡིག་ཤུབས་ཤིག་གི་ནང་དུ
བཅུག ཡིག་ཤུབས་དེ་ནི་ཁ་སང་དགོང་མོར་གུ་པུ་གཅིག་བྱིན་ནས་ཉོས་པ་ཡིན།
ཁོས་གཅིག་བསམ་རྗེས། ལྕགས་སྨྱུག་སྣག་ཚར་བསྒྲེས་ནས་ཡིག་ཤུབས་ཀྱི་ཐོག་ཏུ་སྡོད་
གནས་བྲིས།
གྲོང་གསེབ་ཀྱི་སྤོ་བོར་སྤྲོད།
དེ་ནས་མགོ་བོར་ཕུར་ཕུར་འགའ་བྱས་ཤིང་། སླར་ཡང་བསམ་བློ་ཞིག་བཏང་ནས་
ཡིག་འབྲུ་འགའ་ཁ་སྣོན་བྱས།
ཁན་སི་ཐན་ཏི་མ་ཁ་རི་ཆི།
ཞེས་བྲིས་པ་དང་། གཞན་གྱིས་ཁོས་ཡི་གེ་འབྲི་བར་བར་ཆད་མ་བྱས་པས་ཡིད་
དགའ་ཡོད། ཁོས་ཞྭ་མོ་གྱོན་རྗེས། སློག་པ་ཡང་གྱོན་ལོང་མ་བྱུང་བར་ཚི་ལེན་ཁོ་ན་གྱོན་
ནས་རྒྱ་སྲང་དུ་རྒྱུག
ཁ་སང་དགོང་མོར་ཁོས་ཤ་ཚོང་ཁང་གི་ལག་གཡོག་ལ་དྲིས་པ་ན། ལག་གཡོག་དེས་
ཁོ་ལ་འཕྲིན་ཡིག་ནི་ཡིག་སྒམ་ནང་དུ་འཕེན་དགོས་པ་དང་། དེ་ནས་བཟི་བེར་བེར་བྱེད་
པའི་ཁ་ལོ་བས་ཡིག་སྒམ་ནང་ནས་འཕྲིན་ཡིག་བླངས་ཏེ། ཡིག་སྐྱེལ་ཤིང་རྟས་དྲིལ་ཆུང་
གྲག་བཞིན་འཛམ་གླིང་གི་ས་ཆ་སོ་སོར་སྐྱེལ་བ་རེད་ཟེར། ཝན་ཁ་ཐག་ཉེའི་ཡིག་སྒམ་
ཞིག་གི་མདུན་དུ་བརྒྱུགས་ཏེ། འཕྲིན་ཡིག་རྩ་ཆེན་དེ་ཡིག་སྒམ་ནང་དུ་འཕངས།
ཁོས་བདེ་སྐྱིད་ཀྱི་རེ་སྨོན་བཅངས་ཡོད་པས་ན་སེམས་བདེ་བར་གྱུར་པ་དང་། དུས་
ཚོད་གཅིག་འགོར་རྗེས། ཁོ་གཉིད་དུ་ཡུར་རྨི་ལམ་དུ་ཁོས་ཐབ་ཀ་ཞིག་རྨིས་པ་དང་།
སྤོ་བོ་ཐབ་ཀའི་ཐོག་ཏུ་བསྡད་ཡོད་ཅིང་། རྐང་རྗེན་ཡིན་པའི་རྐང་བ་གཉིས་བརྐྱངས་ཏེ། ཇ་
མ་ཚོར་འཕྲིན་ཡིག་ཀློག་གིན་ཡོད། ཁྱི་རྒན་འདམ་ཉ་ཐབ་ཀའི་འགྲམ་དུ་རྔ་མ་གཡུག་
བཞིན་ཕར་འགྲོ་ཚུར་འགྲོ་བྱེད་ཀྱིན་ཡོད། 
1886ལོར།

གཉིད་ཁུག་པ།

ནུབ་མོར། བུ་རྫི་ཆུང་ཆུང་ཝ་རེ་ཁ་སྟེ། ལོ་བཅུ་གསུམ་ཅན་གྱི་བུ་མོ་ཞིག་གིས་འགུལ་
སླེ་སྐུལ་བཞིན་འདུག་ལ། འགུལ་སླེ་ནང་དུ་བུས་པ་ཞིག་ཉལ་ཡོད། མོས་གླུ་ཞིག་ལེན
བཞིན་འདུག་ཀྱང་། སྐད་ཧ་ཅང་དམའ་བའི་རྐྱེན་གྱིས་སྐད་ཐོས་མི་ཐུབ།
གཉིད་ལ་སྡོད་ཡ། གཉིས་ལ་སྡོད་ཡ།
ངས་ཁྱོད་ལ་གླུ་ཞིག་ལེན།
ལྷ་སྐུའི་མདུན་དུ་མར་མེ་ཚེ་འབར་ཆུང་བ་ལྗང་གུ་ཞིག་བསྒྲོན་འདུག ཁང་བའི་
ནང་དུ་འདི་ག་ནས་ཕ་གིར་རྡང་ཞིག་འཐེན་འདུག་ཅིང་། དེའི་ཐོག་ཏུ་བྱིས་པའི་གཅིན་
སྟན་དང་རྐང་སྣམ་ནག་པོ་ཆེན་པོ་ཞིག་བསྐམས་ཡོད། གནམ་གཅལ་ངོས་སུ་མར་མེ་ཚེ་
འབར་ཆུང་བའི་འོད་ཐིག་ལྗང་གུ་ཆེ་ཞིག་བཀྲ་འདུག་ལ། གཅིན་སྟན་དང་རྐང་སྣམ་གྱི་
གྲིབ་མ་རིང་བོ་ནི་ལྕགས་ཐབ་ཐོག་དང་། འགུལ་སླེ་ཐོག་དང་། ཝ་རེ་ཁའི་ཐོག་ཏུ་བབ་
ཡོད། མར་མེ་ཚེ་འབར་ཆུང་བའི་མེ་གཡོ་བ་ན། འོད་ཐིག་ལྗང་གུ་ཡང་རླུང་གིས་སྒུལ་
བ་ལྟར་འགུལ་ཞིང་གཡོ་བར་འགྱུར། ཁང་བའི་ནང་དུ་ཧ་ཅང་རྨུགས་ལ། ཚོད་དཀར་ཁུ་
བའི་དྲི་མ་དང་། ལྷམ་བཟོ་བར་སྤྱོད་པའི་ཀོ་བའི་དྲི་མ་འཐུལ་འདུག
བུས་པ་ངུ་ཡིན་འདུག ཁོ་ངུས་ནས་སྐད་འགགས་ཡོད་ལ། ངལ་ནས་ཤུགས་ཟད་
ཡོད། ཡིན་ཡང་སྔར་བཞིན་ཆོ་ངེ་འདེབས་མཚམས་མི་འཇོག ཁོས་ནམ་ཞིག་ལ་ངུ་
མཚམས་འཇོག་པ་སུས་ཀྱང་མི་ཤེས། ཝ་རེ་ཁ་གཉིད་ཡོང་ནས་མི་སྲོན་པར་འདུག མོའི་
མིག་ལྕིབས་ཡར་ཕྱེ་མི་ཐུབ་ལ། མགོ་བོ་དུད་པ་དང་། སྐེ་ན་ཡིན་འདུག མོའི་མིག་ལྕིབས་
ཡིན་ནའང་འདྲ། མཆུ་སྒྲོས་ཡིན་ནའང་འདྲ། ཚང་མ་འགུལ་མི་ཐུབ་པ་དང་། མོར་མོའི་
བཞིན་ཤ་སྐམ་ནས་ཤིང་སྐམ་ལྟར་གྱུར་ཅིང་། མགོ་ནི་ཁབ་རྩེ་ལྟར་ཕྲ་བར་གྱུར་པའི་ཚོར་
སྣང་བྱུང་།
“གཉིད་ཡ། ཡག་པོ་ཞིག་གཉིད།" མོས་དེ་སྐད་གླུ་ཆུང་ལེན། “ངས་ཁྱོད་ལ་ཉོག
ཞིག་བསྐོལ།”
ལྕགས་ཐབ་ནང་དུ་འུར་བ་གྲག་གིན་ཡོད། ཚོང་བདག་དང་ལག་རོགས་ཨ་
ཧྥ་ན་ཤི་ནི་མཚེས་ཤག་ཏུ་ཉལ་ཡོད་ལ། སྡུར་བ་འཐེན་གྱིན་འདུག་འགུལ་སླེ་ཙིར་
ཙིར་འགུལ་ལ། ཝ་རེ་ཁས་འུན་འུན་ཨ་ཨའི་གླུ་ཆུང་ལེན། འདི་ཐམས་ཅད་འདྲེས་ནས་
མཚན་མོའི་གཉིད་འགུག་གི་དབྱངས་རྟ་ཞིག་ཏུ་གྲུབ་པ་དང་། གལ་ཏེ་མལ་དུ་ཉལ་ནས་
ཉན་ན། གཉིད་སྐྱིད་པོ་ཁུག་པར་གདོན་མི་ཟ། ཡིན་ནའང་། འདིས་མི་ལ་གཉིད་འགུག་
པར་བྱེད་ཀྱང་། མོ་གཏན་ནས་གཉིད་མི་ཉན་པའི་རྐྱེན་གྱིས། ད་ལྟ་དབྱངས་རྟ་འདིས་མོར་
རེག་ཟུག་སྟེར་ཞིང་། སྡུག་བསྔལ་བར་བྱེད་དོ། །གོང་མ་ལྷས་མགོན་སྐྱབས་གནང་སྟེ། འདི་
འདྲའི་དོན་མ་བྱུང་ན་ད་གཟོད་བཟང་སྟེ། གལ་ཏེ་ཝ་རེ་ཁས་གཟབ་གཟབ་མ་བྱས་པར་
གཉིད་སོང་ན། ཚོང་བདག་གིས་མོར་གཅར་རྡུང་བྱེད་པ་རེད།
མར་མེ་ཚེ་འབར་ཆུང་བ་ལྷབ་ལྷུབ་ཏུ་འབར་བ་དང་། འོད་ཐིག་ལྗང་གུ་དང་གྲིབ་
མ་གཡོ་ཞིང་འགུལ་ནས། ཝ་རེ་ཁའི་བཙུམ་མ་ཕྱེའམ་ཧད་ནས་མི་འགུལ་བའི་མིག་ནང་
དུ་འཛུལ་བ་དང་། མོའི་གཉིད་མ་སད་ཀྱི་མགོའི་ནང་དུ་གྲིབ་མ་མག་མོག་ཅིག་འཆར་
བར་བྱེད། མོས་ནམ་མཁའ་རུ་སྤྲིན་ནག་དུམ་བུ་རེ་རེས་ཕན་ཚུན་བདའ་རེས་བྱེད་ཅིང་།
ཕྲུ་གུ་ལྟར་ངུ་བ་མཐོང་། འོན་ཀྱང་རྗེས་སུ་རླུང་ལྡང་བས། སྤྲིན་ནག་ཐོར། ཝ་རེ་ཁས་
འདམ་བག་གིས་གང་བའི་རྒྱ་ལམ་ཆེན་པོ་ཞིག་མཐོང་། རྒྱ་ལམ་དེད་ནས་ཁལ་འདྲུད་
ཤིང་རྟ་མང་པོ་བསྟར་ནས་སོང་ལ། ལམ་འགྲོ་བ་མང་པོས་ཁུར་ཙ་འཁུར་ནས་དལ་བུར་
འགྲོ། གྲིབ་མ་འགའ་མིའི་སྔ་ཕྱི་རུ་གཡོ་ཞིང་འགུལ། རྒྱ་ལམ་འགྲམ་གཉིས་སུ་འཇིགས་
ཡེར་བའི་སྨུག་པ་འཐིབ་ལ། ནགས་ཚལ་ཡང་མཐོང་། གློ་བུར་དུ་ཁུར་ཙ་འཁུར་བའི་
ལམ་འགྲོ་བ་རྣམས་དང་གྲིབ་མ་མཉམ་དུ་འདམ་བག་ཏུ་འགྱེལ་སོང་། ཝ་རེ་ཁས “འདི་
ནི་ཅི་ཞིག་བྱས་སམ” ཞེས་དྲིས་ཚེ། དེ་ཚོས་མོར “གཉིད་དགོས། གཉིད་རྒྱུ" ཞེས་ལན
བཏབ། ཁོ་ཚོ་གཉིད་སོང་། གཉིད་པ་ངོ་མ་སྐྱིད་ཨང་། ཁྭ་ཏ་དང་སྐྱ་ཀ་གློག་སྐུད་ཐོག་ཏུ་
བབས་འདུག་ཅིང་། ཕྲུ་གུ་ལྟར་ངུ་ཅོ་བྱས་ཏེ། གང་ཐུབ་ཅི་ནུས་ཀྱིས་དེ་ཚོ་གཉིད་ལས་སློང་
གིན་འདུག
“གཉིད་ལ་སྡོད་ཡ། གཉིས་ལ་སྡོད་ཡ། ངས་ཁྱོད་ལ་གླུ་ཞིག་ལེན།” ཝ་རེ་
ཁས་གླུ་ཆུང་ལེན་གྱིན་འདུག དེའི་ཚེ་མོས་རང་ཉིད་ཞིང་བའི་ཁང་བ་ནག་པོ་ཚ་རྨུགས་
འཐིབ་པ་ཞིག་གི་ནང་དུ་ཡོད་པ་མཐོང་།
མོའི་ཚེ་འདས་ཀྱི་ཨ་ཕ་ཡེ་ཧྥེ་མུ་སི་ཅེ་ཕན་ནོ་ཧྥུ་ཐང་དུ་ཉལ་ནས་འགྲེ་ལྡོག་རྒྱག་
གིན་ཡོད། མོས་ཁོ་མི་རིག་ཀྱང་། ཁོ་ན་ནས་ས་ན་འགྲེ་ལྡོག་བྱེད་པ་དང་། ཧུ་ཧུ་ཧུན་ཧུན་
ཞེས་འཁུན་པ་ཐོས། ཁོས་བཤད་པ་ལྟར་ན། ཁོའི “རྒྱུ་རླུག་འཕར་བྱུང་ཟེར།”
ཁོས་ན་ནས་སྲོན་གྱིན་མེད། དབུགས་ཆེན་པོ་ལེན་པ་ཙམ་ལས་སྐད་ཆ་ཚིག་གཅིག་ཀྱང་
བཤད་མི་ཐུབ། རྔ་མཚམས་མེད་དུ་རྡུང་བ་ལྟར་ན་བས་འདར་ནས་སོ་སྒྲ་སྒྲོག་སྟེ།
“ཐག ཐག ཐག ཐག ""
མོའི་ཨ་མ་ཕེ་ར་ཀུ་ཡ་གཞིས་ཀའི་སྐུ་ངོར་ཡེ་ཧྥེ་མུ་འཆི་ལ་ཡོད་པ་བཤད་དུ་རྒྱུག་
སོང་། མོ་སོང་ནས་ཡུན་རིང་འགོར་བ་དང་། ད་ནི་ཕྱིར་སླེབས་ན་འགྲིག ཝ་རེ་ཁ་ཚ་ཐབ་
ཐོག་ཏུ་ཉལ་ཡོད་ལ། གཉིད་མེད། མོས་ཨ་ཕས་སོ་སྒྲ “ཐག ཐག ཐག
སྒྲོག་པར་ཉན་འདུག ཡིན་ཡང་རྗེས་སུ་མོས་མི་ཞིག་ཤིང་རྟར་བསྡད་དེ་ཞིང་བའི་ཁང་
བའི་ཕྱོགས་སུ་འོང་བ་ཐོས། མ་གཞིར་སྐུ་ངོས་ན་གཞོན་སྨན་རམས་པ་ཞིག་མངགས་འོང་
བ་དང་། སྨན་རམས་པ་དེ་ནི་གྲོང་ཁྱེར་ནས་སྐུ་ངོ་ཚང་ལ་མགྲོན་དུ་ཡོང་བ་ཞིག་ཡིན།
སྨན་རམས་པ་ནང་དུ་ཡོང་། མུན་ནག་ཏུ་ཁོའི་བཟོ་ལྟ་སུས་ཀྱང་མི་མཐོང་ཡང་། ཁོ་ལུ་བ་
དང་། སྒོ་ཁྲོགས་སེ་གཏན་པ་ཐོས།
ཁོས “སྒྲོན་མེ་སྒྲོན" ཟེར།""
ཡེ་ཧྥེ་མུས “ཐག ཐག ཐག སོ་སྒྲ་སྒྲོག
ཕེ་ར་ཀུ་ཡ་ཚ་ཐབ་ཐོག་ཏུ་ཁ་བུབ་ཏུ་ལོག་སྟེ། ལག་པས་རྫ་ཆག་ཅིག་གི་ནང་དུ་
འབར་ཞུན་ཡོད་པ་བཙལ། སྐར་མ་གཅིག་ཙམ་ལ་དལ་ཅག་གེར་བསྡད་རྗེས། སྨན་རམས་
པས་རང་གི་ཁུག་མའི་ནང་དུ་གློངས་ཏེ། འབར་ཞུན་ཞིག་བླངས་ནས་སྦར།
ང་སོང་ནས་རེམ་མར་ཡོང་། སྐུ་ངོ་། ང་སོང་ནས་རེམ་མར་ཡོང་།” ཕེ་ར་ཀུ་ཡས་
བཤད་རྗེས། སྒོར་བརྒྱུགས་པ་དང་། ཡུད་ཙམ་ན་ཞག་སྒྲོན་དུམ་བུ་ཞིག་ཁྱེར་ནས་ཡོང་།
ཡེ་ཧྥེ་མུའི་གདོང་དམར་པོར་གྱུར་ཅིང་། མིག་འཇུར་བ་དང་། མིག་མདངས་མདའ་
ལྟར་རྣོ་བར་གྱུར་ཏེ། ཁང་བ་དང་སྨན་རམས་པ་དབུག་པར་བྱེད་པ་ལྟར་སྣང་།
“འོ། ཅི་ཞིག་བྱས་སམ། ཁྱོད་ཀྱིས་ཅི་ཞིག་བྱེད་བསམ་པ་ཡིན།” སྨན་རམས་པས་
བཤད་བཞིན་མར་སྒུར་ནས་ཁོར་བལྟས་ཏེ། “འེ། ཁྱོད་ན་ནས་ཡུན་རིང་འགོར་ཡོད་
དམ” ཞེས་འདྲི།
“ཅི་ཟེར། སྐུ་ངོ་། ང་འཆི་རྒྱུ་རེད། ངའི་ཚེ་ཚད་ལོངས་སོང་། ང་ད་འཇིག་རྟེན་
དུ་འཚོ་ཐུབ་རྒྱུ་མ་རེད།”
ཅལ་ཅོལ་མ་བཤད། ང་ཚོས་ཁྱོད་ལ་ནད་བཅོས་བྱེད་ཐུབ།”
“སྐུ་ངོ་། ཁྱེད་ཀྱིས་བཤད་པ་ལྟར་བྱོས། ང་ཚོས་དྲིན་ལན་འཇལ་ཐབས་མེད། ཡིན་
ཡང་ང་ཚོའི་སེམས་ན་གསལ་བོ་ཡིན།‘གལ་ཏེ་ཚེ་ཚད་སླེབས་སོང་ན། ཅི་བྱས་ཀྱང་
ཐབས་ཡོད་པ་མ་རེད།”
སྨན་རམས་པས་ཡེ་ཧྥེ་མུའི་གམ་དུ་སྐར་མ་བཅུ་ཙམ་ལ་ནད་བརྟག་བྱས་རྗེས། ཡར་
དགྱེ་སྟེ་སྨྲས་པ།
“ངས་ནད་བཅོས་བྱེད་མི་ཐུབ། ཁྱོད་སྨན་ཁང་དུ་སོང་ན་ད་གཟོད་འགྲིག སྨན་
ཁང་དུ་ཁྱོད་ལ་གཤག་བཅོས་བྱེད་སྲིད། མྱུར་དུ་ལམ་ལ་ཆོས། ངེས་པར་དུ་འགྲོ་དགོས།
དུས་ཚོད་ཅུང་འཕྱིས་སོང་། སྨན་ཁང་གི་མི་ཚང་མ་ཉལ་ཟིན། ཡིན་ཡང་དེར་སྐྱོན་མེད།
ངས་ཁྱོད་ལ་ཡི་གེ་ཞིག་བྲིས་ན་ཆོག ཁྱོད་ཀྱིས་གོའམ།”
“འོན་ཀྱང་། སྐུ་ངོ་། ཁོ་ཇི་ལྟར་འགྲོའམ།” ཞེས་ཕེ་ར་ཀུ་ཡས “ང་ཚོར་རྟ་མེད”
ཅེས་ཟེར།
“སྐྱོན་མེད། ང་སོང་ནས་ཁྱོད་ཚོའི་བདག་པོར་བཤད། ཁོ་ཚོས་ཁྱོད་ལ་རྟ་
གཡོར་སྲིད།”
སྨན་རམས་པ་སོང་། ཞག་སྒྲོན་ཏལ།” “ཐག ཐག ཐག
སླར་ཡང་སྒྲོག་གོ ཆུ་ཚོད་ཕྱེད་ཀ་ཙམ་འགོར་བ་ན། མི་ཞིག་གིས་ཤིང་རྟ་དེད་ནས་
ཞིང་བའི་ཁང་བར་འོངས། དེ་ནི་སྐུ་ངོས་ཡེ་ཧྥེ་མུ་སྨན་ཁང་དུ་སྐྱེལ་བར་མངགས་པའི་ཤིང་
རྟ་ཡིན། ཡེ་ཧྥེ་མུ་ཤིང་རྟར་བདེ་བར་བསྙལ་རྗེས། ལམ་དུ་ཆས་སོང་།
རྗེས་སུ་གནམ་ཐང་བའི་ཞོགས་པ་སྐྱིད་པོ་ཞིག་སླེབ་ལ་ཉེའོ། ཕེ་ར་ཀུ་ཡ་ཁྱིམ་དུ་
མེད། མོ་སྨན་ཁང་དུ་ཡེ་ཧྥེ་མུ་ཅི་འདྲ་ཡིན་པར་བལྟ་རུ་སོང་། ས་གང་ཡིན་མི་ཤེས་པ་
ཞིག་ནས་ཕྲུ་གུ་ཞིག་གིས་ངུ་ཅོ་བྱེད་ལ། ཝ་རེ་ཁས་མི་ཞིག་གིས་མོའི་སྐད་ལྟར་གླུ་ཆུང་
ལེན་པ་ཐོས་ཏེ།
“གཉིད་ལ་སྡོད་ཡ། གཉིས་ལ་སྡོད་ཡ། ངས་ཁྱོད་ལ་གླུ་ཞིག་ལེན།
ཕེ་ར་ཀུ་ཡ་ཕྱིར་སླེབས་བྱུང་། མོས་དང་ཁར་རྒྱ་གྲམ་ཕྱག་རྒྱ་བྱས་རྗེས། སྐད་དམའ་
མོས་སྨྲས་པ།
“ཁོ་ཚོས་ཁོར་མདང་གཤག་བཅོས་བྱས་མོད། འོན་ཀྱང་ཞོགས་པར་སླེབས་ནས།
ཁོས་རང་གི་རྣམ་ཤེས་གོང་མ་ལྷ་ལ་ཕུལ་སོང་། ཁོ་ལྷ་ཡུལ་དུ་སྐྱེ་བར་སྨོན། གཏན་དུ་
བདེ་བར་སྨོན། ཁོ་ཚོས་ནད་བཅོས་བྱེད་དུ་འོང་འཕྱིས་སོང་ཟེར། སྔར་ནས་ཡོང་
ན་ད་གཟོད་འགྲིག་ཟེར།""
ཝ་རེ་ཁ་ནགས་ཚལ་དུ་སོང་ནས་ངུས། འོན་ཀྱང་གློ་བུར་དུ་མི་ཞིག་གིས་མོའི་མགོའི་
ལྟག་གར་གཅིག་བརྒྱབ་སྟེ། མོའི་ཐོད་པ་སྟག་པ་ཞིག་ལ་བརྒྱབ། མོས་མགོ་དགྱེ་ནས་བལྟས་
ཚེ། ཚོང་བདག་སྟེ། ལྷམ་བཟོ་དེ་མོའི་མདུན་དུ་ལངས་ཡོད།
“ཁྱོད་ཀྱིས་ཅི་བྱས་ཡོད། བུ་མོ་ཐ་ཤལ” ཞེས་ཁོས “བུས་པ་ངུ་ཡིན་འདུག་ཀྱང་།
ཁྱོད་གཉིད་ཡོད” ཅེས་ཟེར།
ཁོས་མོའི་རྣ་གཤོག་ནས་ཤེད་ཀྱིས་གཅུས། མོས་མགོ་གཡུགས་པ་དང་། མུ་མཐུད་དུ་
འགུལ་སླེ་སྒུལ་ལ། མོའི་གླུ་ཆུང་དེ་ལེན། འོད་ཐིག་ལྗང་གུ་དང་། རྐང་སྣམ་དང་གཅིན་སྟན་
གྱི་གྲིབ་མ་གཡོ་ཞིང་འགུལ་ལ། མོར་མིག་རྡེབ་བྱེད། ཅུང་ཙམ་ནས་སླར་མོའི་ཀླད་པར་
འཛུལ་ཡོང་། མོས་ཡང་འདམ་བག་གིས་གང་བའི་རྒྱ་ལམ་དེ་མཐོང་། ཁུར་ཙ་འཁུར་བའི་
ལམ་འགྲོ་བ་ཚོ་ཉལ་ནས་གཉིད་ཟིན། ཝ་རེ་ཁས་དེ་ཚོར་ལྟ་བཞིན་གཉིད་སྐྱིད་པོ་ཞིག་
ལྡོག་མི་ཐུབ་པ་ལ་ཚིག་པ་ཟ། མོས་སྐྱིད་པོར་ཉལ་ནས་གཉིད་ན་བསམ། མོའི་ཨ་མ་ཕེ་ར་
ཀུ་ཡ་མོའི་གམ་དུ་འོངས་ནས། མོ་རེམ་མར་འགྲོ་བར་བསྐུལ་ལ། མ་སྨད་གཉིས་གྲོང་ཁྱེར་
དུ་ལས་ཀ་བཙལ་དུ་འགྲོ་དགོས་
“ཡེ་ཤུའི་ངོར་བལྟས་ནས་ང་ཚོར་དངུལ་རྡོག་འགའ་གནང་རོགས།” ཨ་མས་མི་
རིག་ན་སློང་མོ་དང་ཞུ་བ་བྱེད། “སེམས་བཟང་གི་སྐུ་ངོ་། གོང་མ་ལྷ་བཞིན་དུ་སྙིང་རྗེས་
གནང་རོགས།”
བུས་པ་འདིར་ཁྱེར་ཤོག” སྐད་ཆ་ཡོད་ཅིག་གིས་དེ་སྐད་ཟེར་བ་དང་། “བྱིས་པ་
འདིར་ཁྱེར་ཤོག་ཡ།” སྐད་དེས་སླར་ཡང་དེ་སྐད་ཟེར། ལན་འདིར་སྐད་འགྲགས་ཁྲོད་དུ
ཁྲོ་ཉམས་ལྡན་ཏེ། “ཁྱོད་གཉིད་སོང་ངམ། གཏེ་བོ་ཐ་ཤལ” ཞེས་ཟེར།
ཝ་རེ་ཁ་ཧར་གྱིས་ལངས། མོས་མཐའ་སྐོར་དུ་བལྟས་པ་ན། ད་གཟོད་ཅི་ཞིག་ཡིན་པ་
ཤེས། འདི་ན་རྒྱ་ལམ་མེད་ལ། ཨ་མ་ཕེ་ར་ཀུ་ཡ་ཡང་མེད། ལམ་འགྲོ་བ་དེ་བས་ཀྱང་མེད།
ཡོད་པ་ནི་ཚོང་བདག་མ་ཁང་བའི་དབུས་སུ་ལངས་ཡོད་པ་དེ་ཡིན་ལ། བུས་པར་ནུ་མ་ལྡུད་
དུ་ཡོང་བ་རེད། ལུས་ཚོ་ཞིང་རྒྱགས་ལ། ཕྲག་ཞེང་ཆེ་བའི་ཚོང་བདག་མས་བུས་པར་ནུ་མ་
ལྡུད་ཞོར་དུ་གཅེས་བྱས་ནས་ལྷོད་ལ་འབབ་ཏུ་འཇུག་པ་དང་། ཝ་རེ་ཁ་མོའི་གམ་དུ་ལངས་
ནས་ནུ་མ་ལྡུད་ཚར་རག་བར་སྒུག དྲ་མའི་ཕྱི་རོལ་གྱི་གནམ་མདོག་སྔོ་བར་གྱུར་ལ།
གནམ་གཅལ་ངོས་ཀྱི་གྲིབ་མ་དང་འོད་ཐིག་ལྗང་གུའང་མི་གསལ་བར་གྱུར། ནམ་གསལ་
ནས་ཞོགས་པ་སླེབ་ལ་ཉེ།
“བྱིས་པ་ཕར་ཁྱེར།” ཚོང་བདག་མས་དེ་སྐད་སྨྲས་པ་དང་། ཚི་ལེན་གྱི་བྲང་ཁའི་
སྒྲོག་གུ་སྒྲོག་ཞོར་དུ་སྨྲས་པ། “བྱིས་པ་ངུ་བར་བལྟས་ན། མི་ཞིག་གིས་ཞེ་གནག་གིས་
ཁོར་བལྟས་པ་ཡིན་ངེས་རེད།”
ཝ་རེ་ཁས་བུས་པ་ཕར་ཁྱེར་ནས་འགུལ་སླེ་ནང་དུ་བསྙལ་བ་དང་། ཡང་འགུལ་སླེ་
སྒུལ། འོད་ཐིག་ལྗང་གུ་དང་གྲིབ་མ་རིམ་གྱིས་ཡལ་བར་གྱུར། ད་ནི་མོའི་མགོའི་ནང་དུ་
འཛུལ་བའི་དངོས་པོ་ཅི་ཡང་མེད་པར་གྱུར་པས། མོའི་ཀླད་པ་རབ་རིབ་བན་བུན་དུ་གྱུར་
ལ། མོ་སྔར་བཞིན་ཉོབ་པ་དང་། ཧ་ཅང་ཉོབ་སོང་། ཝ་རེ་ཁས་མགོ་བོ་འགུལ་སླེ་ཁར་
བཞག་སྟེ། ལུས་ཧྲིལ་བོའི་ཤུགས་བཏོན་ནས་སྒུལ་ཏེ། གཉིད་བབ་པ་སེལ་ཐབས་བྱས་ཀྱང་།
མོའི་མིག་ལྕིབས་ཡར་ཕྱེ་མི་ཐུབ་ལ། མགོ་བོ་ལྗིད་ལྟིག་ལྟིག་བྱེད།
“ཝ་རེ་ཁ། ལྕགས་ཐབ་ནང་དུ་མེ་སྒོངས།” ཚོང་བདག་གིས་སྒོ་ནས་དེ་སྐད་ཟེར།
འདི་ནི་མལ་ལས་ལངས་ནས་ལས་ཀ་བྱེད་པའི་དུས་ཚོད་སླེབས་པ་རེད། ཝ་རེ་ཁས་
འགུལ་སླེ་བཏང་ནས་སྤྱིལ་བུ་འོག་ཏུ་བུད་ཤིང་ལེན་པར་རྒྱུག མོའི་སེམས་ནས་དགའ་
བྱུང་། མི་ལངས་ནས་འགྲོ་འགུལ་བྱས་ན། ཙོག་ནས་འདུག་པ་ལྟར་མི་ཉོབ་པ་རེད། མོས་
བུད་ཤིང་ཁྱེར་ནས་སོང་སྟེ། ལྕགས་ཐབ་ཏུ་མེ་བུས་པ་ན། མོའི་ཤིང་སྐམ་ལྟ་བུའི་གདོང་ཡང་
ལྷོད་ཆགས་པར་གྱུར་པ་དང་། རིག་པ་ཡང་གསལ་བར་གྱུར་པའི་ཉམས་སྣང་སྐྱེས།
“ཝ་རེ་ཁ། ཇ་ཐབ་ཏུ་མེ་བུས།” ཚོང་བདག་མས་དེ་སྐད་འབོད།
ཝ་རེ་ཁས་བུད་ཤིང་དུམ་བུ་ཞིག་གསིལ་ནས་མེ་བསྒྲོན་ནས་ཇ་ཐབ་ཏུ་བརྫངས་མ་
ཐག ཡང་བཀའ་གསར་བ་བསྒྲགས་འོང་།
“ཝ་རེ་ཁ། ཚོང་བདག་གི་ཆུ་ལྷམ་གཙང་མར་ཕྱིས།”
མོ་མཐིལ་ཤིང་ཐོག་ཏུ་བསྡད་དེ་ཆུ་ལྷམ་དེ་ཕྱིས། མོའི་སེམས་ནས། གལ་ཏེ་རང་གི་
མགོ་འདི་ཆེ་ཞིང་ཟབ་པའི་ཆུ་ལྷམ་ཆ་འདིའི་ནང་དུ་བསྲིང་ནས། ཅུང་ཙམ་གཉིད་ཐུབ་ན་
ཅི་འདྲའི་བཟང་ཨང་སྙམ། གློ་བུར་དུ་ཆུ་ལྷམ་ཆ་དེ་ཇེ་ཆེར་གྱུར་པ་དང་། སྦོས་ནས་
ཁང་བའི་ནང་དུ་གང་བར་གྱུར། ཝ་རེ་ཁས་དེ་མ་ཐག་ཏུ་སྤུ་ཤལ་སར་དབྱུགས། མགོ་བོ་
གཡུགས། མིག་ཆེར་བགྲད་དེ། དངོས་པོ་སྣ་ཚོགས་ཆེ་རུ་སྦོས་ནས་མོའི་མིག་སྔར་གཡོ་
བར་སྐྲག་སྟེ། མོས་ཅི་ཐུབ་ཀྱིས་ལྟ་ཡིན་ཡོད།
“ཝ་རེ་ཁ། སྒོ་ཁའི་ཐེམ་པ་བཀྲུས་ནས་གཙང་མར་ཕྱིས། དེ་མིན་ན་འགྲུལ་བས་
མཐོང་ན། ངོ་ཚ་ཆེ་ནི་རེད།”
ཝ་རེ་ཁས་སྒོ་ཐེམ་བཀྲུས། ཁང་བའི་ནང་དུ་གད་བདར་བྱས། དེ་ནས་ལྕགས་ཐབ་
གཞན་ཞིག་གི་ནང་དུ་མེ་བསྒོངས། དེ་ནས་ཡང་ཚོང་ཁང་དུ་དངོས་པོ་ཉོ་རུ་སོང་། ལས་ཀ་
ཧ་ཅང་མང་བས། སྐར་མ་གང་གི་ཁོམ་པ་ཡང་མེད།
ཡིན་ཡང་གཡོས་ཁང་གི་ཅོག་ཙེའི་གམ་དུ་ལངས་ནས་ཡུང་རིལ་གྱི་ཤུན་པ་བཤུ་བ་
ལས་སྡུག་པའི་ལས་ཀ་ཞིག་མེད། མོའི་མགོ་བོ་མར་ཅོག་ཙེའི་ཐོག་ཏུ་དུད་པ་དང་། ཡུང་
རིལ་ནི་མོའི་ལག་ཏུ་ལྡིང་གིན་འདུག གྲི་མོའི་ལག་ནས་ཐང་དུ་ལྷུང་སོང་། ཁྲོ་བེར་བེར་
བྱེད་པའི་ཚོང་བདག་མ་ཚོན་པོ་དེས་ཕུ་རུང་བརྫེས་ནས། མོའི་གམ་དུ་ཕར་འགྲོ་ཚུར་འགྲོ་
བྱེད་ལ། སྐད་ཆ་བཤད་པའི་སྐད་ཧ་ཅང་མཐོ་བས། ཝ་རེ་ཁའི་རྣ་བར་ཝང་ཝང་གྲག ཟ་
འཐུང་གི་ཞབས་ཞུ་བྱེད་པ་དང་། ལྭ་བཀྲུ་བ། ཚེམ་བཟོ་བྱེད་པ་ཡང་ལས་ཀ་ལྗིད་མོ་ཡིན།
ལན་རེར་མོས་ཅི་ཡང་མ་བྱས་པར་ས་ལ་ཉལ་ནས་གཅིག་གཉིད་རྒྱུ་ན་སྙམ།
ཉི་མ་ནུབ་སོང་། ཝ་རེ་ཁས་དྲ་མའི་ཕྱི་རོལ་ན་མུན་རུབ་པ་མཐོང་བ་ན། ཤིང་སྐམ་ལྟ་
བུའི་ཟ་ཀོང་ལ་ལག་པས་མནན་པ་དང་། དགོད་མ་འཛུམ་ཞིག་བྱས། ཅི་ལ་དགོད་པ་མོ་
རང་གིས་ཀྱང་མི་ཤེས། དགོང་མོའི་མུན་པས་མོའི་ནམ་ཡིན་ཡང་ཕྱེ་མི་ཐུབ་པའི་མིག་ལ་
བྱིལ་བྱིལ་བྱེད་ལ། ཡུན་མི་རིང་བར་མོ་གཉིད་སྐྱིད་པོ་ཞིག་ལྡོག་ཏུ་འཇུག་པ་རེད། དགོང་
མོར་ཚོང་བདག་ཚང་ལ་མགྲོན་པོ་ཡོང་།
“ཝ་རེ་ཁ། ཇ་ཐབ་ཏུ་མེ་བུས།” ཚོང་བདག་མས་དེ་སྐད་འབོད།
ཚོང་བདག་ཚང་གི་ཇ་དེམ་ཧ་ཅང་ཆུང་། མོས་ཐེངས་ལྔ་ལ་ཇ་བསྐོལ་བ་ན། ད་གཟོད་
མགྲོན་པོ་ཇས་བད། ཁོ་ཚོས་ཇ་འཐུངས་རྗེས། ཝ་རེ་ཁ་ཡང་དེར་ཆུ་ཚོད་གཅིག་ཙམ་ལ་
ལངས་ཤིང་། མགྲོན་པོར་ལྟ་བཞིན་ཁོ་ཚོས་མངག་བཅོལ་བྱ་བར་སྒུག་ནས་བསྡད།
“ཝ་རེ་ཁ། རེམ་མར་སོང་ནས་ཝུ་ཆང་དམ་བི་གསུམ་ཉོས་ནས་ཤོག”
མོ་འཕྲལ་དུ་སྒོར་རྒྱུག་ལ། མོའི་གཉིད་སེལ་བའི་ཆེད་དུ་གང་ཐུབ་ཀྱིས་མགྱོགས་པོར་
རྒྱུག་ནས་སོང་།
“ཝ་རེ་ཁ། ཆང་དཀར་ཉོས་ནས་རེམ་མར་ཤོག ཝ་རེ་ཁ། ཁ་འབྱེད་གསོར་གང་ན་
ཡོད། ཝ་རེ་ཁ། ཉ་ནག་བཀྲུས་ནས་ཁྱེར་ཤོག”
མཐར་མགྲོན་པོ་ཚོ་བུད་སོང་། གློག་སྒྲོན་གཟིམས། ཚོང་བདག་ཁྱོ་ཤུག་མལ་དུ་ཉལ།
“ཝ་རེ་ཁ། འགུལ་སླེ་སྒུལ།” བཀའ་མཐའ་མ་བསྒྲགས་བྱུང་།
ལྕགས་ཐབ་ནང་དུ་འུར་བ་གྲག་གིན་ཡོད། གནམ་གཅལ་ངོས་ཀྱི་འོད་ཐིག་ལྗང་གུ་དེ་
དང་། རྐང་སྣམ་དང་གཅིན་སྟན་དེ་དག་གི་གྲིབ་མ་དེ་ཡང་ཝ་རེ་ཁའི་བཙུམ་མ་ཕྱེའི་མིག་
ནང་དུ་འཛུལ་ལ། མོར་མིག་རྡེབ་མཚམས་མེད་པར་བྱེད་པས། མོའི་མགོ་ནང་དུ་རབ་རིབ་
བན་བུན་དུ་གྱུར།
“གཉིད་ལ་སྡོད་ཡ། གཉིས་ལ་སྡོད་ཡ།” མོས་གླུ་ཆུང་ལེན། “ངས་ཁྱོད་ལ་གླུ་ཞིག་
ལེན།”
བུས་པ་དེས་ཡང་ངུ་ཅོ་མཚམས་མེད་བྱེད་ལ། ངུས་ནས་སྐད་འགགས་ཤུགས་ཟད་དུ་
གྱུར། ཝ་རེ་ཁས་ཡང་འདམ་བག་ཆགས་པའི་རྒྱ་ལམ་དེ་དང་། ཁུར་ཙ་འཁུར་བའི་ལམ་
འགྲོ་བ། ཨ་མ་ཕེ་ར་ཀུ་ཡ། ཨ་ཕ་ཡེ་ཧྥེ་མུ་བཅས་མཐོང་། མོས་ཡོད་ཚད་ཤེས་ལ། མི་རེ་རེ་
ཚང་མ་ངོ་ཤེས། འོན་ཀྱང་གཉིད་མ་སད་ཀྱི་ངང་ལ་ཡང་སྙིང་སྟོབས་ཤུགས་ཅི་ཞིག་གིས་
མོའི་རྐང་ལག་བཅིངས་པ་དང་། མནན་ནས་དབུགས་ལེན་མི་ཐུབ་པར་བྱས་ཏེ། མོ་གསོན་
དུ་མི་འཇུག་པ་མོས་མི་ཤེས། མོས་མཐའ་སྐོར་དུ་བལྟས་ནས་སྟོབས་ཤུགས་དེ་བཙལ་ནས།
དེར་གཡོལ་བར་འདོད་མོད། འོན་ཀྱང་བཙལ་ནས་མི་རྙེད། མཐར་མོ་ཐང་ཆད་ནས་འཆི་
ལ་ཁད་བྱེད། མོས་ཤུགས་གང་ཡོད་བཏོན་ནས་མིག་ཅེར་ཞིང་། མགོ་དགྱེ་ནས་གཡོ་ཞིང་
འགུལ་བའི་འོད་ཐིག་ལྗང་གུ་དེར་བལྟས་པ་དང་། བུས་པའི་ངུ་ཅོ་ལ་ཉན་ཚེ། ད་གཟོད་མོ་
གསོན་དུ་མི་འཇུག་པའི་དགྲ་བོ་དེ་རྙེད་པ་རེད།
མ་གཞིར་དགྲ་བོ་ནི་བྱིས་པ་དེ་རེད།
མོ་བགད། མོས་འདི་ཡ་མཚན་སྙམ་སྟེ། དོན་ཕྲན་ཙམ་འདི་འདྲ་མོས་སྔོན་ལ་ཇི་ལྟར་
མ་ཤེས་པ་ཡིན་ནམ། འོད་ཐིག་ལྗང་གུ་དེ་དང་། གྲིབ་མ་དེ་དག་དང་། འུར་བ་དེ་བཅས་
དགོད་པ་དང་། འདི་ཡ་མཚན་ཡིན་སྙམ་པ་ལྟར་སྣང་།
འཁྲུལ་སྣང་འདིས་ཝ་རེ་ཁ་དམ་དུ་བཟུང་སོང་། མོ་རྐུབ་སྟེགས་ཐོག་ནས་ཡར་ལངས།
འཛུམ་མདངས་ལྷུག་པར་གྲོལ། ཁང་བའི་ནང་དུ་ཕར་འགྲོ་ཚུར་འགྲོ་བྱེད། མིག་ཀྱང་མི་
རྡེབ། མོས་མོའི་རྐང་ལག་བཅིངས་པའི་བུས་པ་འདི་ལས་མྱུར་དུ་ཐར་ཐུབ་པ་ཤེས་པས།
རང་དབང་མེད་པར་དགའ་ནས། སེམས་སུ་ཟ་འཕྲུག་ལངས། བྱིས་པ་འདི་བསད་རྗེས།
གཉིད་ཡ། གཉིད་ཡ། གཉིད་ཡ།
མོ་དགོད་བཞིན་མིག་ཅིག་རྡེབ་པ་དང་། མཛུབ་མོ་བསྲིངས་ནས་འོད་ཐིག་ལྗང་གུ་
དེར་གཏད་དེ་གཡུག་ཅིང་སྐྲག་སྐུལ། ཝ་རེ་ཁ་ཁ་རོག་གེར་འགུལ་སླེ་གམ་དུ་སོང་ལ། མར་
སྒུར་ནས་བྱིས་པ་དེར་བཅར། མོས་ཁོའི་མིད་པ་བསྒགས་ནས་བསད་རྗེས། དེ་མུར་སར་
ཉལ་བ་དང་། མོ་བདེ་བར་གཉིད་ཆོག་པས་ན། དགའ་སྤྲོའི་ངང་བགད། སྐར་མ་ཕྱེད་ཙམ་
ན། མོ་ཤི་བ་ལྟར་གཉིད་དུ་ཡུར་སོང་།
1888ལོར།

ཕར་ལྡིང་ཚུར་ལྡིང་བྱེད་པའི་བུད་མེད།

དང་པོ།
ཨོ་ལེ་ཀྱ་ཨེ་ཝན་ནོ་ཧྥུ་ནའི་གཉེན་སྟོན་ལ་མོའི་གྲོགས་པོ་ཡོངས་དང་། མོའི་ངོ་ཤེས་
བཟང་ས་ཚང་མ་ཞུགས་ཡོད།
“ཁོར་ལྟོས་དང་། ངོ་མ། ཁོ་ནི་ཅུང་གཞན་དང་མི་མཚུངས་པ་ཞིག་མ་ཡིན་ནམ།”
མོས་མོའི་ཁྱོ་བོའི་ཕྱོགས་སུ་མགོ་ལྡེམ་ཡང་ལྡེམ་ནས་གྲོགས་པོར་དེ་སྐད་ལབ་པ་དང་། དེ་
ནི་མོ་མི་ཕལ་བ་རང་ག་བ། ཕྱོགས་གང་ནས་བལྟས་ཀྱང་དོ་ཟླ་མེད་པའི་ཆ་ཅི་ཡང་མེད་
པའི་སྐྱེས་པ་ཞིག་གི་ཆུང་མ་བྱས་པ་དེའི་རྒྱུ་མཚན་བཤད་པ་དང་འདྲའོ།
མོའི་ཁྱོ་བོ་ཨོ་ཤི་ཕུ་སི་ཅེ་ཕན་ནེ་ཆི་ཏེ་མོ་ཧྥུ་ནི་སྨན་རམས་པ་ཞིག་ཡིན་ཞིང་།
གོ་གནས་ནི་ཞི་དཔོན་རིམ་པ་དགུ་པ་ཡིན། ཁོས་སྨན་ཁང་གཉིས་ཀྱི་ནང་དུ་བྱ་བ་བྱེད་ཀྱིན་
ཡོད་དེ། སྨན་ཁང་གཅིག་གི་ནང་དུ་སྒྲིག་ཁོངས་སུ་མི་ཐེ་བའི་ཀྲུའུ་རིན་སྨན་རམས་པ་བྱས་
ཡོད་ལ། སྨན་ཁང་ཅིག་ཤོས་དེའི་ནང་དུ་གཤག་བཅོས་མཁན་བྱས་ཡོད། ཉིན་རེའི་ཆུ་ཚོད་
དགུ་པ་ནས་ཉིན་གུང་བར་ལ། ཁོས་སྒོ་བསྟེན་ནད་པའི་ནད་ལ་བརྟག་པ་དང་། ནད་ཁང་གི་
ནད་པར་ལྟ་བ་རེད། ཉིན་གུང་ཡོལ་ན། ཁོ་སྤྱི་སྤྱོད་ཤིང་རྟར་བསྡད་དེ་སྨན་ཁང་གཞན་ཞིག་
ཏུ་འགྲོ་བ་དང་། དེ་རུ་ནད་པ་ཤི་བའི་རོ་ལ་གཤག་བཅོས་བྱེད་པ་རེད། ཁོ་སྒེར་གྱིས་ཀྱང་ནད་
བརྟག་སྨན་བཅོས་བྱེད་ཀྱིན་ཡོད། ཡིན་ཡང་ཡོང་སྒོ་ཧ་ཅང་ཉུང་སྟེ། ཕལ་ཆེར་ལོ་གཅིག་
ལ་རུའུ་པུ་ལྔ་བརྒྱ་ལོན་པ་ཙམ་ཡིན། དེ་ལས་གཞན་ཁོའི་སྐོར་ལ་ད་དུང་ཅི་ཞིག་བཤད་རྒྱུ་
ཡོད་དམ། ཕྱོགས་གཞན་ཞིག་ནི། ཨོ་ལེ་ཀྱ་ཨེ་ཝན་ནོ་ཧྥུ་ན་དང་། མོའི་གྲོགས་པོ་དང་ངོ་ཤེས་
བཟང་ས་ཚང་མ་ནི་མི་རང་ག་བ་དག་དག“གཏན་ནས་མིན། ཁོ་ཚོ་མི་རེ་རེ་ནི་ཕྱོགས་གང་
ཞིག་གི་ཐད་ནས་གཞན་དང་མི་མཚུངས་ཤིང་། གང་ལྟར་མིང་གྲགས་ཅུང་ཆེ་སྟེ། ལ་ལ་ནི་
མིང་དུ་གྲགས་ནས་མི་གྲགས་ཅན་དུ་གྱུར་ཟིན་པ་དང་། ལ་ལ་ནི་ད་དུང་མིང་དུ་གྲགས་མེད་
ཀྱང་། མ་འོངས་པར་མིང་གྲགས་ཅན་དུ་འགྱུར་བའི་རེ་བ་འོད་སྟོང་འབར་བ་ཡོད། ཟློས་གར་
ཁང་ཞིག་གི་འཁྲབ་སྟོན་པ་ཞིག་ནི་ཀུན་གྱིས་སྔར་ནས་ཁས་ལེན་པའི་སྐྱེས་ཐོབ་ཤེས་རབ་
ཅན་ཞིག་ཡིན། ཁོ་ནི་སྤྱོད་མཛེས། རིག་བཟང་། ཁེངས་སྐྱུང་གི་སྐྱེས་པ་ཞིག་ཡིན་པར་མ་
ཟད། ཕུལ་བྱུང་གི་གྱེར་འདོན་པ་ཞིག་ཀྱང་ཡིན། ཁོས་ཨོ་ལེ་ཀྱ“ཨེ་ཝན་ནོ་ཧྥུ་ན་ལ་གྱེར་
འདོན་བྱེད་ཚུལ་ཁྲིད་ཀྱིན་ཡོད། གླུའི་ཟློས་གར་གྱི་འཁྲབ་སྟོན་པ་ཞིག་ཡོད་པ་ནི་མི་ཚོན་
པོ་གཤིས་འཇམ་ཞིག་ཡིན། ཁོས་དངན་པ་ཞིག་འཐེན་ཏེ། ཨོ་ལེ་ཀྱ་ཨེ་ཝན་ནོ་ཧྥུ་ན་ལ་
གཟབ་ནན་གྱིས་སྨྲས་པ། མོས་མོ་བརླགས་སོང་། གལ་ཏེ་མོས་ལེ་ལོ་མ་བྱས་པར་རྩོལ་བ་
བྱས་ཡོད་ན། མོ་ནི་ཕུལ་བྱུང་གི་གླུ་མ་ཞིག་ཏུ་འགྱུར་ཐུབ་ཟེར། ཡང་རི་མོ་བ་འགའ་ཡོད་
ཅིང་། དེ་ལས་མགོ་མ་གཅིག་ནི་ཡུལ་སྲོལ་རི་མོ་བ་དང་། སྲོག་ཆགས་རི་མོ་བ། ལྗོངས་
བཀོད་རི་མོ་བ་ལི་ཨ་པོ་ཧྥུ་སི་ཁི་ཡིན། ཁོ་ནི་སྐྲ་སེར་གྱི་ན་གཞོན་ཕོ་ཡག་ཅིག་ཡིན། ལོ་
ཉེར་ལྔ་ཡས་མས་ཡིན། ཁོའི་རི་མོ་བཤམས་སྟོན་ལེགས་འགྲུབ་བྱུང་ཞིང་། ཁོས་ཉེ་ཆར་
བྲིས་པའི་རི་མོ་ཞིག་རུའུ་པུ་ལྔ་བརྒྱར་བཙོངས་སོང་། ཁོས་ཨོ་ལེ་ཀྱ་ཨེ་ཝན་ནོ་ཧྥུ་ནའི་རི་
མོར་བཟོ་བཅོས་བྱེད་ཀྱིན་ཡོད་ལ། ཕྱིས་སུ་མོས་གྲུབ་འབྲས་ཤིག་ལེན་ཐུབ་ཤས་ཆེ་ཟེར།
གཞན་ད་དུང་མགུལ་སྦྲེང་ཆེ་བ་དཀྲོལ་བའི་རོལ་མོ་མཁན་ཞིག་ཡོད། ཁོའི་རོལ་ཆས་ནམ་
ཡང་གདངས་དམའ་རིང་འབྱིན་པ་དང་། ཁོས་ཀུན་གྱི་མདུན་དུ་ཁོས་ངོ་ཤེས་པའི་བུད་
མེད་ཐམས་ཅད་ལས་ཁོས་རམ་བུ་དཀྲོལ་རི་བ་ནི་ཨོ་ལེ་ཀྱ•ཨེ་ཝན་ནོ་ཧྥུ་ན་གཅིག་པུ་ཡིན་
ཞེས་ཟེར། དེ་ལས་གཞན་རྩོམ་རིག་མཁན་པོ་ཞིག་ཡོད་པ་ནི། ལོ་ཆུང་ཆུང་ཞིག་ཡིན་ཡང་
མིང་དུ་གྲགས་ཡོད། སྒྲུང་གཏམ་འབྲིང་བ་དང་ཐུང་བ། འཁྲབ་གཞུང་བརྩམས་ཡོད། དེ་
ལས་གཞན་སུ་ཡོད་དམ། འོ། ཝ་ཤི་ལི“ཝ་ཤི་ལུ་ཆི་ཡོད་དེ། ཁོ་ནི་ཞིང་བདག་དང་། ཡུལ་གྱི་
མི་དྲག ལས་ཞོར་གྱི་བར་བཅུག་རི་མོ་མཁན་དང་རྒྱན་རིས་མཁན་ཞིག་ཡིན། ཁོ་གནའི་
ཨུ་རུ་སུའི་ཁྱད་ཆོས་ཀྱི་དམངས་གླུ་དང་ལོ་རྒྱུས་སྙན་ངག་ལ་རབ་ཏུ་དགའ་བ་དང་། ཤོག་
བུའི་ཐོག་དང་། ཀར་ཆས་ཐོག་དང་། དུ་བས་བདུགས་ནས་ནག་པོར་བྱས་པའི་སྡེར་མའི་
ཐོག་ཏུ་ཁོས་ངོ་མ་ལག་རྗེས་ངོ་མཚར་གསར་གཏོད་བྱེད་ཐུབ། སོས་དལ་བག་ཕེབས་ཀྱི་
སྒྱུ་རྩལ་བ་འདི་རྣམས་ནི་ལས་དབང་གིས་གཅེས་ལང་དུ་བཏང་ཡོད་དེ། ཁོ་ཚོ་ནི་སྤྱོད་
མཛེས་དང་ཁེངས་སྐྱུང་ཡིན་ཡང་། ན་ཚ་བྱུང་བའི་ཚེ་ན། ད་གཟོད་ས་ཐོག་ན་ད་དུང་སྨན་
རམས་པའི་མི་འདི་རིགས་ཡོད་པ་ཡིད་ལ་འཆར་བ་ཙམ་ཡིན། རུས་ཏེ་མོ་ཧྥུ་འདི་ནི་ཁོ་
ཚོས་ཉན་ན། ཤི་ད་རོ་ཧྥུ་དང་ཐ་ལ་སོ་ཧྥུ་དང་འདྲའོ། ཁོ་ཚོ་མི་འདི་ཚོའི་ཁྲོད་དུ་ཏེ་མོ་ཧྥུ་
ནི་མི་ཆ་མེད། ལྷག་མ། ཉམ་ཆུང་ཞིག་ཏུ་མངོན་ཡང་། དོན་ལ་ཁོ་ནི་གཟུགས་ཆེ་ཞིང་ཕྲག་
ཞེང་ཆེ་བ་ཞིག་ཡིན། བལྟས་ཚོད་ལ་ཁོ་ནི་གཞན་གྱི་ཤོམ་ལྭ་གྱོན་ཞིང་། ཚོང་བའི་སྨ་ར་
ལྟ་བུ་སྐྱེས་པའི་མི་ཞིག་ཡིན་པ་འདྲ་མོད། འོན་ཀྱང་གལ་ཏེ་ཁོ་ནི་རྩོམ་མཁན་དང་རི་མོ་
མཁན་ཞིག་ཡིན་ཚེ། མི་གཞན་པས་ཁོའི་སྨ་ར་མཐོང་བ་ཙམ་གྱིས་ཡིད་ལ་ཙོ་ལ་འཆར་
འོང་ཟེར་སྲིད།
འཁྲབ་སྟོན་པ་ཞིག་གིས་ཨོ་ལེ་ཀྱ•ཨེ་ཝན་ནོ་ཧྥུ་ན་ལ་འདི་སྐད་བཤད་མྱོང་སྟེ། མོས་
ནི་མོའི་གསོ་མའི་མདོག་གི་སྐྲ་དང་ཆ་འགྲིག་པའི་གཉེན་སྟོན་གྱི་ཤོམ་ལྭ་གྱོན་ན། མོ་ནི་
དཔྱིད་ཀར་འཇམ་མཉེན་གྱི་མེ་ཏོག་དཀར་པོས་ཁེབས་པའི་ཉམས་འགྱུར་སྟོང་ལྡན་གྱི་
སེའུ་སྡོང་ཞིག་དང་འདྲ་ཟེར།
“མ་རེད། ཁྱེད་ཀྱིས་ཉོན་དང་།” ཨོ་ལེ་ཀྱ་ཨེ་ཝན་ནོ་ཧྥུ་ནས་གྲོགས་པོའི་དཔུང་བར་
འཇུས་ནས་སྨྲས་པ། “དོན་འདི་གློ་བུར་དུ་ཇི་ལྟར་བྱུང་བ་ཡིན་ཞེ་ན། ཁྱེད་ཀྱིས་ཉོན་དང་།
ཉོན་དང་། ངས་ཁྱེད་ལ་བཤད། ཨ་ཕ་དང་ཏེ་མོ་བྷུས་སྨན་ཁང་གཅིག་གི་ནང་དུ་བྱ་བ་
བྱེད་ཀྱིན་ཡོད། སྙིང་རྗེ་བའི་ཨ་ཕར་ན་ཚ་བྱུང་རྗེས། ཏེ་མོ་ཧྥུས་ཁོའི་ཉལ་ཁྲི་གམ་དུ་བསྟུད་
མར་ཉིན་ཞག་འགར་བསྲུངས་པ་རེད། རང་དོན་བློས་གཏོང་ཕོད་ཧ་ལས་པ་ཞིག་རེད་ཨང་།
ཁྱེད་ཀྱིས་ཉོན་དང་། ལི་ཨ་པོ་ཧྥུ་སི་ཁི་ལགས། ད་དུང་ཁྱེད་ཡོད་དེ། རྩོམ་མཁན། ཉོན་
དང་། ཁྱེད་ཚུར་ཅུང་ཙམ་ཤོག་དང་། དོན་འདིར་ནང་དོན་ཧ་ཅང་ཆེ། རང་དོན་བློས་གཏོང་
ཕོད་ཧ་ལས་པ་ཞིག་རེད་ཨང་། དེ་ནི་བསམ་པ་རྣམ་དག་གི་སེམས་ཁུར་རེད། ང་ཡང་
བསྟུད་མར་ཞག་མ་འགར་མ་གཉིད་པར་ཨ་ཕའི་གམ་དུ་བསྡད། གློ་བུར་དུ་ཧ་ལས་པའི་
དོན་བྱུང་སོང་། སྲས་མོ་རྒྱལ་ནས་དཔའ་བོའི་དུང་སེམས་ཐོབ། ངའི་ཏེ་མོ་ཧྥུ་ཅི་དྲན་འདི་
དྲན་མེད་པར་བརྩེ་དུང་གི་རྒྱ་རུ་ཚུད་སོང་། ངོ་མ་ཡིན། མཚམས་རེར་ལས་དབང་ནི་འདི་
འདྲའི་འཕྲུལ་སྣང་ཞིག་ཡིན། འུན། ཨ་ཕ་ཤི་རྗེས། ཁོ་མཚམས་རེར་ང་ལ་ལྟ་བར་ཡོང་།
མཚམས་རེར་ང་ཚོ་སྲང་དུ་ཕྲད་བྱུང་། གནམ་ཐང་བའི་ས་སྲོས་ཤིག་ལ། མ་བསམ་ས་ནས་
ཁོས་གློ་བུར་དུ་ང་ལ་གཉེན་སློང་ཞུས་སོང་། སྤྲིན་མཐེ་བོང་ཙམ་མེད་པར་ཐོག་བརྒྱབ་
པ་ལྟར་གློ་བུར་ཞིག་ཡིན་པས། ང་ནམ་གུང་བར་ངུས། ང་རང་ཡང་བརྩེ་དུང་གི་རྒྱ་རུ་
ལྷུང་སོང་། ད་ལྟ་ནི། ཁྱེད་ཀྱི་ལྟོས་དང་། ང་ཁོའི་ཆུང་མ་བྱས་ཟིན། ཁོ་ནི་བདེ་ཐང་། སྟོབས་
ལྡན། དོམ་ཞིག་དང་འདྲ། ཨེ་རེད། ད་ལྟ། ཁོའི་གདོང་གི་བཞི་ཆའི་གསུམ་ང་ཚོར་འཁོར་
ཡོད། འོད་མི་གསལ། གསལ་བར་མི་རིག ཡིན་ཡང་། ཁོའི་གདོང་ཡོངས་སུ་ཚུར་འཁོར་
ན། ཁྱེད་ཀྱིས་ཁོའི་མགོ་བོར་ལྟོས་དང་། ལི་ཨ་པོ་ཧྥུ་སི་ཁི་ལགས། ཁྱེད་ཀྱིས་ཤོད་དང་།
མགོ་བོ་དེ་ཅི་འདྲ་འདུག་གམ། ཨ། ཏེ་མོ་ཧྥུ། ང་ཚོས་ཁྱོད་བཤད་ཀྱིན་ཡོད།” མོས་ཁྱོ་བོ་
བོས་ཏེ། “འདིར་ཤོག ཁྱོད་ཀྱི་ཟོལ་མེད་ཀྱི་ལག་པ་ལི་ཨ་པོ་ཧྥུ་སི་ཁི་ལ་སྲོངས་དང་།
དེ་ད་འགྲིག་གི་ཡ། ཁྱོད་ཚོ་གྲོགས་པོ་བྱོས” ཞེས་ཟེར།
ཏེ་མོ་བྷུས་བྱམས་བརྩེ་དང་བབ་ཆགས་ཀྱི་སྒོ་ནས་དགོད་བཞིན་ལི་ཨ་པོ་ཧྥུ་སི་ཁི་ལ་
ལག་པ་བསྲིངས་ཤིང་སྨྲས་པ།
“ཕྲད་པ་ཁ་དྲོ། ཁ་དྲོ། སྔོན་ཆད་ང་ལ་འཛིན་གྲྭ་གཅིག་པའི་སློབ་གྲོགས་རུས་ལི་ཨ་
པོ་ཧྥུ་སི་ཁི་ཟེར་བ་ཞིག་ཡོད། དེ་ནི་ཁྱེད་ཀྱི་ཤ་ཉེ་ཨེ་ཡིན།"
གཉིས་པ།
ཨོ་ལེ་ཀྱ་ཨེ་ཝན་ནོ་ཧྥུ་ན་ནི་ལོ་ཉེར་གཉིས་ཡིན། ཏེ་མོ་ཧྥུ་ནི་ལོ་སོ་གཅིག་ཡིན། ཁོ་
ཚོའི་གཉེན་སྒྲིག་བྱས་རྗེས་ཀྱི་འཚོ་བ་ཧ་ཅང་སྐྱིད། ཨོ་ལེ་ཀྱ་ཨེ་ཝན་ནོ་ཧྥུ་ནས་མགྲོན་
ཚོམས་ཀྱི་ཕྱོགས་བཞིའི་གྱང་ངོས་སུ་མོ་དང་མི་གཞན་གྱི་རི་མོའི་མ་ཕྱི་བཀལ་ནས་
གང་ཡོད། ཁ་ཤས་མཐའ་སྒྲོམ་ནང་དུ་བཞག་ཡོད་ལ། ཁ་ཤས་བཞག་མེད། རྣོ་སྦྲེང་གི་
འགྲམ་གྱི་ཅ་ལག་འཇོག་ས་དེར་མོས་ཀྲུང་གོའི་གདུགས་དང་། རི་མོ་འབྲི་སྟེགས། རས་
ལེབ་ཁྲ་ཁྲ་སྣ་ཚོགས་དང་། གྲི་ཐུང་། ལུས་སྟོད་སྐུ་བརྙན། འདྲ་པར་རྣམ་པ་སྣ་ཚོགས་
ཀྱིས་བརྒྱན་པའི་གྲུ་ག་ཡག་པོ་ཞིག་བཀོད་སྒྲིག་བྱས་ཡོད། ཟ་ཚོམས་ཀྱི་གྱང་ངོར་མོས་
དམངས་ཁྲོད་ཀྱི་བརྐོས་རིས་སྦྱར་བ་དང་། ཤིང་ཤུན་གྱི་ལྷམ་དང་ཟོར་བ་ཆུང་ཆུང་བཀལ་
ནས་བརྒྱན་ཡོད། གྲུ་གར་ཟོར་བ་ཆེན་པོ་ཞིག་དང་བྲད་ཆེན་པོ་ཞིག་བསླངས་ཡོད། དེས་
ཟ་ཚོམས་ཀྱི་བཀོད་སྒྲིག་ལ་ཨུ་རུ་སུའི་ཁྱད་ཆོས་ལྡན་པར་བྱས་འདུག ཉལ་ཤག་གི་གྱང་
ངོ་དང་གནམ་གཅལ་དུ་བལ་རས་ནག་པོ་སྦྱར་ཡོད་ལ། ཉལ་ཁྲི་གཉིས་ཀྱི་ཀླད་དུ་ཝེ་ཉི་
སིའི་དབྱིབས་ཀྱི་གློག་སྒྲོན་ཞིག་བཀལ་ཡོད། སྒོ་འགྲམ་དུ་མི་བཅོས་མ་ཞིག་བསླངས་ཡོད་
ཅིང་། ལག་ཏུ་ཚེབ་མདུང་ཞིག་འཛིན་དུ་བཅུག་ཡོད། ཤག་དེ་བལྟས་ཚོད་ལ་བྲག་ཕུག་
ཅིག་དང་འདྲ་བར་བྱས་ཡོད། མི་ཚང་མས་ན་གཞོན་བཟའ་ཚོ་འདི་ལ་སྐྱིད་སྣང་ལྡན་པའི་
ཁྱིམ་ཞིག་ཡོད་པར་འདོད་དོ།
ཉི་མ་རེར་སྔ་དྲོའི་ཆུ་ཚོད་བཅུ་གཅིག་པར་མལ་ལས་ལངས་རྗེས། ཨོ་ལེ་ཀྱ་ཨེ་ཝན་
ནོ་ཧྥུ་ནས་རྣོ་སྦྲེང་དཀྲོལ་བའམ། ཡང་ན་གལ་ཏེ་གནམ་ཐང་ཡོད་ན། སྣུམ་ཚོན་རི་མོ་འབྲི་
བ་རེད། དེ་རྗེས་ཆུ་ཚོད་བཅུ་གཉིས་པར། མོ་ཤིང་རྟར་བསྡད་ནས་བུད་མེད་ཚེམ་བཟོ་བ་
བཙལ་དུ་འགྲོ། ཏེ་མོ་ཧྥུ་དང་ཁོ་གཉིས་ལ་དངུལ་ཧ་ཅང་ཉུང་ཞིང་། ཁ་གསོ་བར་འདང་
ཙམ་ལས་མེད་པས་ན། མོ་དང་མོའི་ཚེམ་བཟོ་བས་ཐབས་སྣ་ཚོགས་འཐེན་ནས། མོར་ནམ་
ཡང་ལྭ་གསར་བ་གྱོན་རྒྱུ་ཡོད་དེ། མིའི་མིག་དབང་འདྲེན་པར་མི་བྱེད་ཀ་མེད་ཡིན། ནམ་
རྒྱུན་མོས་ཚོས་བསྒྱུར་བའི་ལྭ་རྙིང་བ་དང་། རིན་ཐང་མེད་པའི་རས་སྣེ་དྲ་རས། མཐའ་
ཤན། རས་སྤུ་རིང་། གོས་ཆེན་བཅས་བཀོལ་ནས་གྲུབ་འབྲས་ངོ་མཚར་གསར་གཏོད་བྱེད་
དེ། མིའི་ཡིད་དབང་འཕྲོག་པའི་དངོས་པོ་ཞིག་བཟོས་བྱུང་ལ། དེ་ནི་ལྭ་མ་ཡིན་པར། རྨི་
ལམ་ཡིན་ནོ། བུད་མེད་ཚེམ་བཟོ་བའི་ས་ནས་སྒོར་བུད་ན། ཨོ་ལེ་ཀྱ་ཨེ་ཝན་ནོ་ཧྥུ་ན་སྔར་
བཞིན་ཤིང་རྟར་བསྡད་ནས་ངོ་ཤེས་བུད་མེད་འཁྲབ་སྟོན་པ་ཞིག་ཡོད་པ་དེའི་སར་འགྲོ་བ་
དང་། ཟློས་གར་ཁང་གི་གསར་འགྱུར་རེ་ཨེ་ཐོས་བལྟ་ཞིང་། ཞོར་དུ་གསར་དུ་འཁྲབ་སྟོན་
བྱེད་པའི་ཟློས་གར་གྱི་འཛིན་བྱང་འགའ་རེ་བཙལ་བའམ། ཕན་བདེའི་འཁྲབ་སྟོན་ཁང་
གི་ཟློས་གར་འཛིན་བྱང་རེ་བཙལ་བ་རེད། བུད་མེད་འཁྲབ་སྟོན་པ་ཚང་ནས་སྒོར་བུད་
ན། མོ་ད་དུང་རི་མོ་མཁན་གང་ཞིག་གི་རི་མོ་འབྲི་ཁང་དུ་འགྲོ་བའམ། རི་མོ་བཤམས་སྟོན་
ལ་བལྟ་བར་འགྲོ། དེ་རྗེས་མི་མིང་གྲགས་ཅན་ཞིག་ལ་བལྟ་རུ་འགྲོ་ལ། ཡང་མིན་ན་མོས་
རང་ཁྱིམ་དུ་གདན་འདྲེན་ཞུ་བ་དང་། ཡང་མིན་ན་ཁོ་ཁ་ལན་དུ་འབོད་པ་ཡིན། དེ་མིན་
ན་ཁ་བརྡ་ཁོ་ན་བྱེད་པ་ཙམ་ཡིན། མི་རེ་རེས་དགའ་ཞིང་བརྩེ་བའི་སྒོ་ནས་མོར་དགའ་
བསུ་བྱེད་ཅིང་། ཁ་གང་གྲག་གིས་མོ་བཟང་མོ་རྒྱན་ཟེར་ཏེ། སྙིང་རྗེ་བོ་དང་། དཔེ་ཟླ་མེད་
པ་ཟེར། མོས་མི་མིང་གྲགས་ཅན་དང་རླབས་ཆེན་དུ་འབོད་པའི་མི་དེ་ཚོ་ཚང་མས་
མོ་ནི་རང་གི་མི་དང་། འདྲ་མཉམ་གྱི་མི་ལ་བརྩི་བ་དང་། མ་བགྲོས་གཅིག་མཐུན་གྱིས། མོ་
ནི་མོའི་ལྷན་སྐྱེས་ཤེས་རབ་དང་དགའ་སྣང་། རྣམ་དཔྱོད་ལ་བརྟེན་ནས། གལ་ཏེ་སེམས་
གཡེལ་བ་མེད་པར་འབད་པ་བྱེད་ནུས་ན། གྲུབ་འབྲས་ཆེན་པོ་ལེན་པར་སྡུག་མི་དགོས་
ཟེར། མོ་ནི། གླུ་ལེན་པ་དང་། རྣོ་སྦྲེང་དཀྲོལ་བ་དང་། སྣུམ་ཚོན་རི་མོ་འབྲི་བ་དང་། བརྐོས་
རིས་བརྐོ་བ་དང་། ལས་ཞོར་གྱི་འཁྲབ་སྟོན་ལ་ཞུགས་པ་ལ་སོགས་པ་འདི་རྣམས་ནི། མོས་
བསྒྲུབ་ན་གྲངས་ཀ་ལོངས་པ་ཙམ་མ་ཡིན་པར། ནུས་རྩལ་ཡོངས་སུ་ཐོན་པ་ཞིག་ཡིན།
མོས་ཚོན་ཞུ་བཟོ་ནའང་ཆོག སྐྲ་ཤད་རྒྱན་འདོགས་བྱེད་ནའང་ཆོག མི་གཞན་ལ་མགུལ་
ཆིངས་མདུད་ནའང་ཆོག མོས་ཐམས་ཅད་ལ་སྒྱུ་རྩལ་གྱི་རོ་ཉམས་ལྡན་ཞིང་། མཛེས་པ།
ཡིད་དུ་འོང་བར་བྱེད་ཐུབ། ཡང་ཕྱོགས་གཞན་དུ་མོའི་ནུས་རྩལ་ཐོན་པ་ཞིག་ནི་གཞན་
ཀུན་ལས་ཀྱང་མངོན་གསལ་ཡིན། དེ་ནི་མོ་མི་མིང་གྲགས་ཅན་མྱུར་དུ་ངོ་ཤེས་པར་
མཁས་པ་དང་། ཅང་མ་འགོར་བར་དེ་དང་འདྲིས་པར་འགྱུར་བ་དེ་ཡིན། མི་ཞིག་ལ་
སྙན་གྲགས་ཅུང་ཙམ་ཡོད་མ་ཐག་དང་། ད་སོ་མར་མི་རྣམས་ཀྱིས་མི་དེ་གླེང་གིན་ཡོད་
ན། མོས་མྱུར་དུ་མི་དེ་ངོ་ཤེས་ཐུབ་ལ། ཉིན་དེར་མི་དེ་དང་གྲོགས་སྒྲིག་ཐུབ་ཅིང་། དེ་
རང་ཁྱིམ་དུ་གདན་འདྲེན་ཐུབ་པ་རེད། མི་གསར་བ་རེ་རེ་ངོ་ཤེས་པ་ནི། མོར་མཚོན་ན་
བཀྲ་ཤིས་པའི་དོན་ཞིག་ཡིན། མོས་མི་མིང་གྲགས་ཅན་ལ་ཡི་རང་བྱེད་ཅིང་། དེ་ཚོ་གཟི་
བརྗིད་དུ་བརྩི་བ་དང་། ནུབ་མོ་རེ་རེར་རྨི་ལམ་དུའང་རྨི་བ་རེད། མོས་སྐོམ་པས་ཆུ་འདོད་
ལྟར་དེ་ཚོ་བཙལ་བར་མ་ཟད། ད་དུང་མོའི་འདི་འདྲའི་འདོད་པ་ནམ་ཡང་ཚིམ་པ་མེད། མི་
མིང་གྲགས་ཆེན་རྙིང་བ་ཡུན་རིང་ན་བརྗེད་འགྲོ་ལ། མི་གྲགས་ཆེན་གསར་བས་དེའི་ཚབ་
བྱེད། ཡིན་ཡང་མི་གསར་བ་དེ་དག་ཀྱང་ཡུན་རིང་ན། ཅང་མ་འགོར་བར་བལྟས་ནས་ལོབས་
པའམ་བསུན་པ་ན། སླར་ཡང་མི་གསར་བ་དང་མི་རླབས་ཆེན་གསར་བ་བཙལ་བར་བརྩོན་
པ་དང་། བཙལ་ནས་རྙེད་ན་ཡང་བཙལ་བ་རེད། དེའི་རྒྱུ་མཚན་ནི་ཅི་ཡིན་ནམ།
ཆུ་ཚོད་བཞི་པ་ལྷག་ལ་སླེབས་ན། མོས་ཁྱིམ་དུ་ཁྱོ་བོ་དང་མཉམ་དུ་ཟ་མ་ཟ་བཞིན་
ཡོད། ཁོའི་དེ་འདྲའི་བབ་ཆགས་དང་། དེ་འདྲའི་སྐྱོན་བྲལ་གྱི་བསམ་བློ་དང་། དེ་འདྲའི་
བྱམས་བརྩེ་བཅས་ཀྱིས་མོའི་སེམས་སྒུལ་ཞིང་དགའ་བར་བྱས་སོང་། མོས་རྒྱུན་དུ་གནམ་
ལྡིང་ས་ལྡིང་བྱེད་བཞིན་ཁོའི་མགོ་པང་དུ་བསྡམས་ཏེ་ཁ་ལ་འོ་མཚམས་མེད་དུ་བྱེད་པ་རེད།
“ཏེ་མོ་ཧྥུ་ཨ། ཁྱོད་ནི་རིག་པ་བཟང་ཞིང་ཁྱད་དུ་འཕགས་པའི་མི་ཞིག་རེད” ཅེས་
མོས་སྨྲས་པ། “འོན་ཀྱང་ཁྱོད་ལ་སྐྱོན་ཆ་ཚབས་ཆེན་ཞིག་ཡོད། ཁྱོད་སྒྱུ་རྩལ་ལ་དགའ་
སྣང་ཅུང་ཙམ་ཡང་མེད། ཁྱོད་ཀྱིས་རོལ་མོ་དང་རི་མོ་ཁས་མི་ལེན།”
“ངས་དེ་དག་མི་ཤེས” ཞེས་ཁོས་བྱམས་བརྩེའི་ངང་སྨྲས་པ། “ཚེ་འདིར་ངས་
སེམས་རྩེ་གཅིག་གིས་རང་བྱུང་ཚན་རིག་དང་གསོ་རིག་ལ་ཞིབ་འཇུག་བྱེད་ཀྱིན་ཡོད། སྒྱུ་
རྩལ་ལ་དགའ་སྣང་སྐྱེས་པའི་ཁོམ་པ་རྩ་བ་ནས་མེད།”
“འོན་ཀྱང་། ཏེ་མོ་ཧྥུ་ལགས། འདི་ཧ་ཅང་མི་བཟང་བ་ཁྱོད་ཀྱིས་ཤེས་དགོས།”
“དེ་སྐད་ཟེར་དོན་ཅི་ཡིན། ཁྱོད་ཀྱི་གྲོགས་པོ་ཚོས་རང་བྱུང་ཚན་རིག་དང་གསོ་
རིག་མི་ཤེས་ཀྱང་། དེའི་རྐྱེན་གྱིས་ཁྱོད་ཀྱིས་ཁོ་ཚོར་སྐྱོན་བརྗོད་མི་བྱེད། མི་རེ་རེར་རང་
རང་གི་ཆེད་ལས་ཡོད་པ་རེད། ངས་ལྗོངས་བཀོད་རི་མོ་དང་གླུའི་ཟློས་གར་མི་ཤེས། ཡིན་
ཡང་ངས་འདི་ལྟར་བསམས་ཏེ། གལ་ཏེ་མི་རིག་བཟང་སྐོར་ཞིག་གིས་དེའི་ཆེད་དུ་ཚེ་གང་
གི་སེམས་ཤུགས་འབུལ་བ་དང་། ཡང་མི་རིག་བཟང་གཞན་པ་སྐོར་ཞིག་གིས་དེའི་ཆེད་དུ་
དངུལ་གང་མང་གཏོང་ཐུབ་ན། དེ་དག་ལ་ནི་སྤྱོད་སྒོ་ཆེན་པོ་ཡོད་ངེས་ཡིན། ང་དེ་དག་ལ་
རྒྱུས་མེད། ཡིན་ཡང་རྒྱུས་མེད་པ་ནི་ཁས་མི་ལེན་པ་མིན།”
"ཤོག ཁྱེད་ཀྱི་གཞུང་དྲང་གི་ལག་པར་ང་ལ་ལག་འཇུ་བྱེད་དུ་བཅུག”
ཟ་མ་ཟོས་རྗེས། ཨོ་ལེ་ཀྱ་ཨེ་ཝན་ནོ་ཧྥུ་ན་ཤིང་རྟར་བསྡད་ནས་གྲོགས་པོར་བལྟ་རུ་
སོང་བ་དང་། དེ་ནས་ཟློས་གར་ཁང་དུ་འགྲོ་བའམ། རོལ་མོའི་དགོང་ཚོགས་སུ་འགྲོ། ནམ་
གུང་ཡོལ་ན་ད་གཟོད་ཁྱིམ་དུ་ལོག ཉི་མ་རེ་རེར་འདི་ལྟར་ཡིན།
རེས་གཟའ་གསུམ་པར་སླེབས་ན། མོའི་ཁྱིམ་དུ་ནམ་ཡང་དགོང་ཚོགས་ཚོགས་པ་
ཡིན། དགོང་མོ་དེར། བདག་མོ་དང་མགྲོན་པོ་ཚོས་ཤོག་ཕེ་མི་རྩེ་ལ། བྲོ་ཡང་མི་འཁྲབ་
པར། སྒྱུ་རྩལ་སྣ་ཚོགས་སྤྱད་ནས་དུས་འདའ་བར་བྱེད། ཟློས་གར་ཁང་གི་འཁྲབ་སྟོན་པས་
གྱེར་འདོན་བྱེད་ལ། གླུའི་ཟློས་གར་གྱི་འཁྲབ་སྟོན་པས་གླུ་ལེན། རི་མོ་མཁན་ཚོས་རྗེས་
དྲན་དེབ(འདི་ལྟའི་རྗེས་དྲན་དེབ་ནི་ཨོ་ལེ་ཀྱ-ཨེ་ཝན་ནོ་ཧྥུ་ན་ལ་མང་པོ་ཡོད)ཀྱི་ཐོག་ཏུ་རི་མོ་འབྲི།
མགུལ་སྦྲེང་ཆེ་བ་དཀྲོལ་མཁན་གྱིས་མགུལ་སྦྲེང་ཆེ་བ་དཀྲོལ། བདག་མོ་རང་གིས་ནི་རི་མོ་
འབྲི་ལ། བརྐོས་རིས་རྐོ་བ་དང་། གླུ་ལེན་ལ་རམ་འདེགས་ཀྱང་དཀྲོལ་བ་རེད། གྱེར་འདོན་
དང་རོལ་མོ་དཀྲོལ་བ། གླུ་ལེན་པའི་ངལ་གསོའི་བར་མཚམས་སུ་ཁོ་ཚོས་རྩོམ་རིག་དང་ཟློས་
གར། རི་མོ་གླེང་ནས་རྩོད་པ་བྱེད་པ་རེད། འདིར་ཚོགས་སུ་བུད་མེད་གཅིག་ཀྱང་མེད། རྒྱུ་
མཚན་ནི། ཨོ་ལེ་ཀྱ་ཨེ་ཝན་ནོ་ཧྥུ་ནས་བུད་མེད་འཁྲབ་སྟོན་པ་དང་། མོའི་བུད་མེད་ཚེམ་
བཟོ་བ་ལས་གཞན་པའི་བུད་མེད་ཐམས་ཅད་ནི་བྲོ་བ་མེད་པ་དང་ཅོལ་ཆུང་ཡིན་པར་
འདོད་པས་རེད། འདི་འདྲའི་དགོང་ཚོགས་སུ་འདི་འདྲའི་དོན་ཞིག་མི་འབྱུང་བ་ནི་མེད
དེ། བདག་མོས་སྒོའི་དྲིལ་སྒྲ་ཐོས་མ་ཐག་ཏུ་ཧང་སངས་པ་དང་། གདོང་ལ་ཡིད་ཚིམ་པའི་
རྣམ་འགྱུར་མངོན་ཏེ། “འདི་ནི་ཁོ་ཡིན” ཟེར། འདིའི “ཁོ” ཟེར་བ་ནི་གདན་འདྲེན་
བྱས་ནས་ཡོང་བའི་མི་མིང་གྲགས་ཅན་གསར་བ་གང་ཞིག་ལ་ཟེར་བ་རེད། ཏེ་མོ་ཧྥུ་མགྲོན་
ཚོམས་སུ་མེད་ལ། སུས་ཀྱང་མི་ཁོ་ལྟ་བུ་ཞིག་ཡོད་པར་ཡིད་འཇོག་བྱེད་མི་སྲིད། ཡིན་
ཡང་ཆུ་ཚོད་བཅུ་གཅིག་པར་སླེབས་ན། ཟ་ཚོམས་སུ་འགྲོ་བའི་སྒོ་ཕྱེ་བ་དང་། ཏེ་མོ་ཧྥུས་
ནམ་ཡང་ཁོའི་སེམས་བཟང་དང་གཤིས་འཇམ་གྱི་འཛུམ་མདངས་མངོན་བཞིན་འོངས་ཏེ།
ལག་པ་ཕུར་ཕུར་བྱེད་བཞིན་སྨྲ་བ།
“སྐུ་ཞབས་རྣམ་པ། ཟ་མ་ཅུང་ཙམ་ཟ་རོགས།”
ཚང་མ་ཟ་ཚོམས་སུ་སོང་། ཐེངས་རེ་རེར་ཟ་ཅོག་ཐོག་ཏུ་བསྒྲིགས་ཡོད་པ་ནི་ནམ་
ཡང་འདི་དག་ཡིན་ཏེ། ཉ་སོག་སྡེར་མ་གང་དང་། ཕག་ཤ་རྐང་ཡས་བསྲེགས་མ་
དུམ་བུའམ་གླང་ཤ་དུམ་བུ་དང་། ཉ་ས་ཏེ། འོ་མའི་ཆུར་བ། ཉ་སྒོང་བསྙལ་
མ། ཤ་མོ། ཆང་དཀར། རྒུན་ཆང་དམ་བི་དོ་བཅས་ཡིན།
“བདག་གི་སྙིང་སྡུག maltre d'hôtel! ཞེས་ཨོ་ལེ་ཀྱ་ཨེ་ཝན་ནོ་ཧྥུ་ནས་དེ་
སྐད་ཟེར་བ་དང་། ལག་པའི་ཐལ་མོ་སྦྱར་ཏེ་སྨྲས་པ། “ཁྱོད་ནི་ངོ་མ་ཡིད་འཕྲོག་པ་ཞིག་
རེད། སྐུ་ཞབས་རྣམ་པ། ཁོའི་མགོར་ལྟོས་དང་། ཏེ་མོ་ཧྥུ་ལགས། ཁྱོད་ཁ་ཚུར་འཁོར་དང་།
སྐུ་ཞབས་རྣམ་པ། ལྟོས་དང་། ཁོའི་གདོང་ནི་བྷང་ག་ལའི་སྟག་གི་གདོང་དང་འདྲ་བོ་མི་
འདུག་གམ། ཡིན་ཡང་ཁོའི་རྣམ་འགྱུར་ནི་སེམས་བཟང་སྙིང་རྗེ་བའི་ཤ་བ་དང་འདྲ། ཨ།
གཅེས་གོ”
མགྲོན་པོ་ཚོས་ཟ་ཞོར་དུ་ཏེ་མོ་ཧྥུ་ལ་བལྟས་པ་དང་། སེམས་སུ “ངོ་མ་རེད། ཁོ་ནི་མི་
བཟང་ཞིག་རེད” ཅེས་བསམས་པ་དང་། ཅང་མ་འགོར་བར་ཁོ་བརྗེད་འགྲོ་ལ། ཟློས་གར་
དང་རོལ་མོ། རི་མོ་ཁོ་ན་གླེང་ནས་འདུག
ན་གཞོན་བཟའ་ཚོ་འདི་ངོ་མ་སྐྱིད་པོ་ཡིན། ཁོ་ཚོའི་འཚོ་བ་ནི་ཆུ་ལྟར་བདེ་བར་འགྲོ་
བཞིན་ཡོད་དེ། བར་ཆད་ཅི་ཡང་མེད། འོན་ཀྱང་། ཁོ་ཚོའི་སྨྱན་ཟླའི་གཟའ་
འཁོར་གསུམ་པར་དེ་འདྲའི་སྐྱིད་པོ་ཞིག་བྱུང་མ་སོང་ལ། ཐ་ན་སྐྱོ་བ་ཞིག་ཀྱང་ཡིན། སྨན་
ཁང་དུ་ཏེ་མོ་ཧྥུ་ལ་མེ་དབལ་གོས་པས། ཉི་མ་དྲུག་ལ་ཉལ་བ་དང་། སྐྲ་ནག་པོ་
ཡག་པོ་བཞར་ནས་མགོ་བྱི་བོར་བྱས། ཨོ་ལེ་ཀྱ་ཨེ་ཝན་ནོ་ཧྥུ་ན་ཁོའི་གམ་དུ་བསྡད་དེ་ཡང་
ཡང་ངུས། འོན་ཀྱང་ཁོའི་ནད་ཅུང་དྲག་པ་ན། མོས་མགོ་རས་དཀར་པོ་ཞིག་ཁྱེར་ཡོང་ནས་
ཁོའི་སྐྲ་བཞར་བའི་མགོ་བྱི་བོར་དཀྲིས་ཏེ། ཁོ་ནི་བྱེ་ཐང་གི་འབྲོག་པ་ཨ་རབ་པ་ལྟ་བུར་རི་
མོར་བྲིས་པ་དང་། ཁོ་གཉིས་དགོད་ཅིང་དགའ་འོ། །ཁོའི་ནད་དྲག་རྗེས་ཡང་སྨན་ཁང་དུ་
འགྲོ་ལ། ཡིན་ཡང་ཧ་ལམ་ཉིན་གསུམ་གྱི་རྗེས་སུ་ཡང་ཁོར་ལས་འཛོལ་བྱུང་སོང་།
“ང་ངོ་མ་ལས་ངན་ཞིག་རེད། ཨོ་ལེ་ཁ།” ཉིན་ཞིག་ལ་ཟ་མ་ཟ་དུས། ཁོས “དེ་རིང་
ངས་གཤག་བཅོས་ཐེངས་བཞི་བྱས་པ་དང་། ངའི་མཛུ་གུ་གཉིས་དབྲལ་ཐེངས་གཅིག་ལ་
དབྲལ་སོང་། ཁྱིམ་དུ་ལོག་ནས་ངས་ད་གཟོད་དེ་ཤེས" ཞེས་ཟེར།
ཨོ་ལེ་ཀྱ་ཨེ་ཝན་ནོ་ཧྥུ་ན་སྐྲག་ནས་འཚབས་བྱུང་། འོན་ཀྱང་ཁོ་དགོད་བཞིན་དེར་སྐྱོན་
ཅི་ཡང་མེད་པ་དང་། ཁོས་གཤག་བཅོས་བྱེད་དུས་རྒྱུན་དུ་ལག་པ་དབྲལ་གྱིན་ཡོད་ཟེར།
“ཨོ་ལེ་ཁ། ངས་སེམས་རྩེ་གཅིག་གིས་བྱ་བ་བྱས་པ་ན། ཡིད་འཇོག་མ་བྱས་པས་རེད།”
ཨོ་ལེ་ཀྱ་ཨེ་ཝན་ནོ་ཧྥུ་ནས་ཁོར་ཁྲག་དུག་ཕོག་པར་སེམས་ཁྲལ་བྱེད་པ་དང་། དགོང་
མོ་རེ་རེར་སྐྱབས་འཇུག་ཞུ། མཐར་དོན་རྐྱེན་གང་ཡང་མ་བྱུང་བ་རེད། འཚོ་བ་ནི་ཞི་བདེ་
དང་བདེ་སྐྱིད་ཀྱི་ངང་ལ་འདས་པ་དང་། བློ་བདེ་བག་ཕེབས་ཤིག་ཡིན། མིག་སྔར་ནི་བདེ་
སྐྱིད་ཡིན་པར་མ་ཟད། དེར་མཐུད་ནས་དཔྱིད་ཀ་སླེབ་པར་འགྱུར་བ་སྟེ། དཔྱིད་ཀ་ནི་རྒྱང་
ནས་འཛུམ་བཞིན་ཚུར་འོང་ལ། སྐྱིད་པའི་བྱ་བ་སྟོང་ཕྲག་ཁས་བླངས་ཡོད་ན། བདེ་སྐྱིད་
ལ་མཐའ་ཡོད་མི་སྲིད་དོ། །ཟླ་བཞི་པ་དང་ལྔ་པ། དྲུག་པར། གྲོང་ཁྱེར་ཕྱིའི་ཐག་རིང་གི་རི་
སྒར་ཞིག་ཏུ་སོང་སྟེ། འཆམ་འཆམ་བྱེད་པ་དང་། སྐྱ་རིས་འབྲི་བ། ཉ་འཛིན་
པ། འཇོལ་མོའི་སྐད་ལ་ཉན་པ་བཅས་བྱེད། དེ་རྗེས་ཟླ་བདུན་པ་ནས་སྟོན་ཁ་བར། རི་མོ་
མཁན་ཚོ་ཧྥུར་ཀྱ་གཙང་བོའི་འབབ་རྒྱུད་དུ་ལྗོངས་རྒྱུར་འགྲོ་བ་དང་། ཨོ་ལེ་ཀྱ་ཨེ་ཝན་
ནོ་ཧྥུ་ན་ནི་ཚོགས་པ་དེའི་མེད་དུ་མི་རུང་བའི་ཁོངས་མི་ཞིག་གི་ཆ་ནས་ལྗོངས་རྒྱུ་འདིར་
ཞུགས་ཏེ། མོས་གསོ་མའི་རས་ཀྱིས་ལྗོངས་རྒྱུའི་ལྭ་གཉིས་བཟོས་ཡོད། ད་དུང་ལྗོངས་རྒྱུར་
ཚོན་དང་པིར། རི་མོའི་རས། ཚོན་སྡེབ་གཞོང་གསར་བ་ཉོས་ཡོད། ལི་ཨ་པོ་ཧྥུ་སི་ཁི་ཕལ་
ཆེར་ཉི་མ་རེ་རེར་མོ་བཙལ་དུ་ཡོང་གིན་ཡོད་ཅིང་། མོའི་རི་མོའི་འབྲི་རྩལ་ལ་ཡར་ཐོན་
བྱུང་ཡོད་མེད་ལ་ལྟ། མོས་མོའི་རི་མོ་ཁྱེར་འོངས་ནས་ཁོར་ལྟ་རུ་འཇུག་དུས་རེ་རེར། ཁོས་
ལག་པ་ལྭའི་ཁུག་མར་རབ་ཏུ་བཏང་། མཆུ་དམ་པོར་བཙུམས། སྣ་ཁུང་ནས་ཧིན་ཧིན་ཞེས་
དབུགས་བསལ་རྗེས། སྨྲས་པ།
“རེད་ཡ། ཁྱེད་ཀྱི་སྤྲིན་འདིས་གཡབ་མོ་བྱེད་ཀྱིན་ཡོད་དེ། འདི་ནི་དགོང་ཁའི་
ཉི་འོད་འཕྲོས་པའི་སྤྲིན་དེ་འདྲ་མ་རེད། མདུན་ལྗོངས་ནི་ཟོས་ནས་ཆད་འདུག ཁྱེད་ཀྱིས་
ཤེས་པ་ལྟར། གང་ཞིག་ན་ཅི་ཞིག་འགྲིག་གི་མི་འདུག ཁྱེད་ཀྱི་ཤིང་ཁང་ཆུང་ཆུང་
དེས་དབུགས་ལེན་ཐུབ་ཀྱིན་མི་འདུག སྡུག་སྐད་འདོན་ཀྱིན་ཡོད་པ་འདྲ། གྲུ་ག་
འདི་ཅུང་རབ་རིབ་ཅིག་ཏུ་བྲིས་ན་འགྲིག ཡིན་ཡང་སྤྱི་ནས་ཡག་པོ་འདུག ང་བལྟ་
བར་དགའ།”
ཁོས་བཤད་པ་ཅི་འདྲའི་རབ་རིབ་གོ་དཀའ་བ་ཞིག་ཡིན་ཡང་། ཨོ་ལེ་ཀྱ་ཨེ་ཝན་ནོ་
དྷུ་ནས་དེ་ལས་ལྡོག་སྟེ་གོ་བ་ལོན་པར་འགྱུར།
གསུམ་པ།
ལྷ་བབས་གཟའི་ཉིན་གཉིས་པར། དྲོས་ཇ་འཐུངས་རྗེས། ཏེ་མོ་ཧྥུས་འཁྱགས་ཚོད་
དང་ཀ་ར་སིལ་ཏོག་ཉོས་ནས་རི་སྒར་དུ་ཁོའི་ཆུང་མར་བལྟ་རུ་སོང་། ཁོས་མོ་གཟའ་འཁོར་
གཉིས་ལ་མ་མཐོང་བས། མོ་ཧ་ཅང་དྲན་གྱིན་ཡོད། ཁོ་སྔོན་ལ་མེ་འཁོར་གྱི་འཁོར་སྒམ་དུ་
བསྡད་ནས་སོང་བ་དང་། དེ་ནས་ནགས་ཚལ་ཆེན་པོ་ཞིག་ཏུ་ཁོའི་རི་སྒར་དེ་བཙལ་ནས་
རྙེད། དུས་འདིར་ཁོ་ལྟོགས་ཤིང་ཐང་ཆད་ཡོད་པས། ཅུང་ཙམ་ན་ཆུང་མ་དང་མཉམ་དུ་
བག་ཕེབས་པའི་ངང་ནས་ཟ་མ་ཚིམ་པ་ཞིག་ཟོས་རྗེས། སྐྱིད་པོ་ཞིག་གཉིད་པའི་རེ་བ་བྱེད།
ཁོས་རང་གིས་ཁྱེར་བའི་དངོས་པོ་ཐུམ་པོར་བལྟ་བ་དང་། སེམས་ལ་དགའ་བས་ཁེངས་ཡོད།
དེའི་ནང་དུ་ཉ་སྒོང་བསྙལ་མ་དང་། འོ་མའི་ཆུར་བ། ཀེ་ཉ་དཀར་ཡོད།
ཁོས་རི་སྒར་བཙལ་ནས་རྙེད་པ་ན། ཉི་མ་ནུབ་རིའི་ཕག་ཏུ་ནུབ་སོང་། གཡོག་མོ་རྒན་
མོ་ཞིག་གིས་ལྕམ་ཁྱིམ་དུ་མི་འདུག ཕལ་ཆེར་ཅང་མི་འགོར་བར་ཕྱིར་ལོག་ཡོང་ཟེར། རི་
སྒར་དེ་རྙིང་ནས་མི་ཡག་པར་གྱུར་འདུག གནམ་གཅལ་དམའ་ཞིང་འབྲི་དེབ་ཀྱི་ཤོག་བུ་
སྦྱར་ཡོད། མཐིལ་ཤིང་མི་སྙོམ་ལ་སེར་གས་གང་ཡོད། དེར་བསྡོམས་པས་ཁང་མིག་གསུམ་
ཡོད་དེ། ཁང་མིག་གཅིག་གི་ནང་དུ་ཉལ་ཁྲི་གཅིག་ཡོད། ཁང་བ་གཞན་པ་ཞིག་གི་ནང་དུ་
རི་མོའི་རས་དང་། པིར་དང་། ཤོག་ཧྲུལ་དང་། སྐྱེས་པའི་ལཱ་རིང་དང་ཞྭ་སོགས་རྐུབ་སྟེགས
ཐོག་དང་དྲ་མ་ཁར་གང་འདོད་ལྟར་འཕངས་ཡོད། ཁང་བ་གསུམ་པའི་ནང་དུ་ཏེ་མོ་ཧྥུས་
ངོ་མི་ཤེས་པའི་སྐྱེས་པ་གསུམ་ཡོད། དེ་ལས་གཉིས་ཀྱི་སྐྲ་ནག་པོ་ཡིན་ཞིང་། ཁ་སྤུ་བཞག་
ཡོད། མི་གཞན་པ་དེའི་ཁ་སྤུ་བཞར་ཡོད་ལ། ཧ་ཅང་ཚོན་པོ། ཕལ་ཆེར་འཁྲབ་སྟོན་པ་ཞིག་
རེད། ཅོག་ཙེའི་ཐོག་ཏུ་ཇ་ཐབ་ཅིག་ཡོད་ཅིང་། ཆུ་འཁོལ་ཡོད།
“ཁྱེད་ལ་དོན་ཅི་ཞིག་ཡོད།” འཁྲབ་སྟོན་པ་དེས་ཕོ་སྐད་གདངས་དམས་དྲིས་པ་
དང་། བག་མི་ཚ་བར་ཏེ་མོ་ཧྥུ་ལ་བལྟས་ཏེ། “ཁྱེད་ཀྱིས་ཨོ་ལེ་ཀྱ་ཨེ་ཝན་ནོ་ཧྥུ་ན་འཚོལ་
བ་ཡིན་ནམ། ཅུང་སྒུགས་དང་། མོ་མྱུར་དུ་ཡོང་རྒྱུ་རེད” ཅེས་ཟེར།
ཏེ་མོ་ཧྥུ་མར་ཙོག་ནས་སྒུག སྐྲ་ནག་པོ་ཡིན་པའི་སྐྱེས་པ་ཞིག་གིས་གཉིད་མ་སད་
དང་ཉབ་བེ་ཉོབ་བེར་ཁོར་ལྟ་བ་དང་། རང་ལ་ཇ་ཞིག་བླུགས་རྗེས། འདྲི་རྒྱུར།
“ཁྱེད་ཀྱིས་ཕལ་ཆེར་ཇ་འཐུང་འདོད་ཡོད་རྒྱུ་རེད།”
ཏེ་མོ་ཧྥུ་ལྟོགས་ཤིང་སྐོམ་ན་ཡང་། ཁོས་ཇ་མ་འཐུང་སྟེ། ནུབ་ཇ་འཐུང་བའི་ཡི་ག་
འགག་པར་སྐྲག་པ་ཡིན། ཅང་མ་འགོར་བར། ཁོས་གོམ་སྒྲ་དང་འདྲིས་ཆེ་བའི་དགོད་སྒྲ་
ཐོས་ཡོང་། སྒོ་ཁྲོགས་སེ་ཕྱེ་བ་ན། ཨོ་ལེ་ཀྱ་ཨེ་ཝན་ནོ་ཧྥུ་ན་ཁང་བའི་ནང་དུ་རྒྱུག་ནས་
ཡོང་ལ། མགོ་ལ་རྩི་ཞྭ་མཐའ་ཆེན་ཞིག་གོན། ལག་ཏུ་སྒམ་ཆུང་ཞིག་བཟུང་ཡོད། མོའི་རྗེས་
སུ་ལི་ཨ་པོ་ཧྥུ་སི་ཁི་འབྲང་ཡོད་ཅིང་། གདོང་དམར་པོར་གྱུར་ཞིང་། དགའ་སྤྲོ་རབ་ཏུ་སྐྱེས་
ཡོད། ལག་ཏུ་གདུགས་ཤིག་དང་རྐུབ་སྟེགས་ལྟེབ་ཆོག་པ་ཞིག་བཟུང་ཡོད།
“ཏེ་མོ་ཧྥུ་ལགས།” ཞེས་ཨོ་ལེ་ཀྱ་ཨེ་ཝན་ནོ་ཧྥུ་ནས་སྐད་ཅོར་བརྒྱབ་པ་དང་།
དགའ་སྤྲོ་རབ་ཏུ་སྐྱེས་ཤིང་གདོང་དམར་པོར་གྱུར་ཏེ། “ཏེ་མོ་ཧྥུ་ལགས” ཞེས་ཡང་སྐད་
ཅོར་བརྒྱབ་ཅིང་། མོའི་མགོ་དང་ལག་པ་གཉིས་ཁོའི་བྲང་ཁར་བཞག་སྟེ། “ཁྱོད་བུད་
ཡོང་ཨ། ཁྱོད་འདི་འདྲ་འགོར་ནས་ཡོང་དོན་ཅི་ཡིན། འགོར་དོན་ཅི་ཡིན། འགོར་དོན་ཅི་
ཡིན” ཞེས་ཟེར།
“ང་ལ་ཁོམ་པ་ག་ལ་ཡོད། སྙིང་སྡུག་ལགས། ང་ནམ་ཡང་བྲེལ་བ་ཆེ། ཁོམ་པ་མ་
ཡོང་བར་དཀའ་ཐལ། མེ་འཁོར་གཏོང་བའི་དུས་ཚོད་ཀྱང་ནོར་ནས་འགོར་སོང་།”
“འོན་ཀྱང་ཁྱོད་མཐོང་བ་ན། ང་ཅི་འདྲའི་དགའ་བ་ལ་ཨང་། ངས་ཞག་གང་བོ་དང་
གང་བོར་ཁྱོད་རྨི་ལམ་དུ་རྨིས་པ་དང་། ངས་ཁྱོད་ལ་ནད་འཕོག་པར་སེམས་ཁྲལ་བྱས། ཨ་
ཡ། ཁྱོད་ཀྱིས་ང་ཁྱོད་ལ་ཅི་འདྲ་དགའ་བ་ཤེས་རྒྱུ་མ་རེད། ཁྱོད་ཡོང་བ་ཅི་འདྲའི་སྟབས་
འགྲིག་པ་ལ་ཨང་། ཁྱོད་ནི་ངའི་སྐྱབས་སུ་གྱུར་སོང་། ཁྱོད་གཅིག་པུས་ད་གཟོད་ང་སྐྱོབ་
ཐུབ། སང་ཉིན་འདི་རུ་ཆེས་ཆེས་ཐུན་མོང་མ་ཡིན་པའི་གཉེན་སྟོན་ཞིག་བྱ་རྒྱུ་རེད” ཅེས་
མོས་བཤད་བཞིན་བགད་པ་དང་། མོས་ཁྱོ་བོའི་མགུལ་ཆིངས་མདུད་དེ་སྨྲས་པ། “མེ་
འཁོར་འབབ་ཚིགས་སུ་ན་གཞོན་གློག་འཕྲིན་གཏོང་མཁན་ཞིག་ཡོད། ཁོའི་རུས་ནི་ཆི་
ཁེར་ཅེ་ཡེ་ཧྥུ་ཡིན། ཁོ་གཉེན་སྒྲིག་རྒྱུ་རེད། ཁོ་ནི་ཕོ་གསར་ཕོ་ཡག་ཅིག་ཡིན། རེད་ཡ།
མི་དམུན་པོ་ཞིག་མིན། ཁྱོད་ཀྱིས་ཤེས་སམ། ཁོའི་གདོང་ན་ཤུགས་ཆེའི་རྣམ་འགྱུར་ཞིག་
དང་། སྡར་མའི་རྣམ་འགྱུར་ཞིག་ཡོད། ཁོ་ནི་ཝ་ལེ་ཨ་ཀུའི་མི”ཞིག་ཏུ་རི་མོར་བྲིས་
ཆོག ང་ཚོ་དབྱར་འཕུད་ཀྱི་ལྗོངས་རྒྱུ་བ་འདི་ཚོ་ཁོར་དགའ་སྣང་བྱུང་བས། ང་ཚོ་ཁོའི་
གཉེན་སྟོན་ལ་ཞུགས་ངེས་ཡིན་པ་ཁོར་ཁས་བླངས་ཡོད། ཁོ་ནི་དངུལ་མེད་པ། ཁེར་
རྐྱང་། སྙིང་ཆུང་གི་མི་ཞིག་ཡིན། ཁོར་སེམས་ཁུར་མི་བྱེད་པ་ནི་ཉེས་པ་ཞིག་ཡིན་པ་སྨོས་
ཅི་དགོས། མེ་ས”བྱས་ཚར་ན་གཉེན་སྟོན་བྱ་རྒྱུ་རེད། དེ་རྗེས་ཚང་མ་ལྷ་ཁང་ནས་སྒོར་
འགྲོ་བ་དང་། རྐང་ཐང་ལ་བག་མ་ཚང་ལ་འགྲོ་རྒྱུ་རེད། བསམས་ན་དེ་འདྲ་ཡིན་རྒྱུ་རེད།
ཁྱོད་ཀྱིས་ཤེས་སམ། ལྗོན་ཤིང་སྔོ་ལྗང་ལྗང་དང་། བྱ་བྱེའུས་སྐད་སྙན་སྒྲོག་པ། སྔོ་ལྗང་ནེའུ་
གསིང་དུ་ཉི་འོད་ལམ་ལམ་འཕྲོ། སྔོ་ལྗང་ལྗང་གི་རྒྱབ་ལྗོངས་དེར་ང་ཚོ་མི་རྣམས་ནི་དམར་
སེར་དཀར་སྔོན་གྱི་ཐིག་ལེར་འགྱུར་ཞིང་། ཧ་ཅང་མཛེས་ལ། ཧྥ་རན་སིའི་སྣང་འཆར་
བའི་རི་མོའི་ཉམས་སྣང་ལྡན། འོན་ཀྱང་། ཏེ་མོ་ཧྥུ་ལགས། ངས་ལྭ་གང་གྱོན་
ནས་ལྷ་ཁང་དུ་འགྲོའམ” ཞེས་ཨོ་ལེ་ཀྱ·ཨེ་ཝན་ནོ་ཧྥུ་ནས་དེ་སྐད་སྨྲས་པ་དང་། ངུ་ལ་
ཁད་པའི་རྣམ་འགྱུར་བསྟན་ཏེ་སྨྲས་པ། “འདི་རུ་ང་ལ་ཅི་ཡང་མེད། ངོ་མ་ཅི་ཡང་མེད་
དོ། ལྭ་བ་མེད་ལ། མེ་ཏོག་ཀྱང་མེད། ལག་ཤུབས་ཀྱང་མེད། ཁྱོད་ཀྱིས་ངེས་པར་དུ་ང་
བསྐྱབ་ན་འགྲིག ཁྱོད་ཡོང་བ་ཡིན་ན། ལས་དབང་གིས་ཁྱོད་ང་སྐྱོབ་ཏུ་མངགས་པ་རེད།
བདག་གི་མི་བཟང་། ལྡེ་མིག་འདི་ཁྱེར་ནས་ཕྱིར་ཁྱིམ་དུ་སོང་། ལྭ་བའི་ཆ་སྒམ་ནང་ནས་
ཤམ་ལྭ་གློ་ཁ་དེ་ཁྱེར་ཤོག ལྭ་དེ་ཁྱོད་ཀྱིས་ཤེས་ཨ། སྔོན་དུ་བཀལ་ཡོད།
དེ་རྗེས་ཅ་ག་ཁང་དུ་སོང་དང་། གཡས་འགྲམ་གྱི་མཐིལ་ཤིང་ཐོག་ན་ཤོག་སྒམ་ཞིག་ཡོད།
ཐོག་གི་སྒམ་དེའི་ཁ་ཕྱེས་དང་། དེའི་ནང་ན་མེ་ཏོག་མཐའ་ཤན་སྤུངས་ཡོད། ད་དུང་རས་
སྣེ་སྣ་ཚོགས་ཡོད། དེའི་འོག་ན་མེ་ཏོག་ཡོད། མེ་ཏོག་དེ་ཡོད་ཚད་སེམས་ཆུང་བྱས་ནས་
ཁྱེར་ཤོག དེ་གཅིར་མི་ཉན། སྙིང་སྡུག་ལགས། ངས་མེ་ཏོག་དེ་ལས་མེ་ཏོག་གཅིག་འདེམ་
དགོས། གཞན་ང་ལ་ལག་ཤུབས་ཤིག་ཉོས་ནས་ཤོག”
“ཆོག་གི ” ཞེས་ཏེ་མོ་ཧྥུས “སང་ཉིན་ང་སོང་ནས་བླངས་ཏེ། མི་ལ་ཁྱེར་ཡོང་དུ
འཇུག” ཅེས་ཟེར།
“སང་ཉིན་ཆོག་ནི་མ་རེད།” ཨོ་ལེ་ཀྱ·ཨེ་ཝན་ནོ་ཧྥུ་ནས་འཚེར་སྣང་གིས་ཁོར་
བལྟས་ཏེ་སྨྲས་པ། “སང་ཉིན་རྗེས་ཇི་ལྟར་ཆོད་དམ། སང་ཉིན་གྱི་མེ་འཁོར་མགོ་མ་
ཆུ་ཚོད་དགུ་པར་ད་གཟོད་གཏོང་། འོན་ཀྱང་གཉེན་སྟོན་ཆུ་ཚོད་བཅུ་གཅིག་པར་མགོ་
བརྩམ་རྒྱུ་རེད། མི་ཆོག སྙིང་སྡུག་ལགས། དེ་རིང་སོང་ན་ད་གཟོད་འགྲིག ཡིན་གཅིག་
མིན་གཉིས་དེ་རིང་འགྲོ་དགོས། གལ་ཏེ་སང་ཉིན་ཁྱོད་ཡོང་མི་ཐུབ་ན། མི་ཞིག་མངགས་
ཡོང་ནའང་ཆོག རེད་ཡ། སོང་དང་། འགྲུལ་འཁོར་ཐེངས་དེ་མྱུར་དུ་གཏོང་རྒྱུ་རེད།
དེ་འཛོལ་དུ་མ་འཇུག་རོགས། གཅེས་གོ ”
“ཡ་ལགས།”
“འེ། ངས་ཁྱོད་འགྲོ་རུ་ཅི་འདྲའི་འཇུག་མི་འདོད་ཨ།" ཨོ་ལེ་ཀྱ•ཨེ་ཝན་ནོ་ཧྥུ་ནས
དེ་སྐད་སྨྲས་པ་དང་། མིག་མཐར་མཆི་མ་གོར་རོ་རོ་བྱེད། “ང་གློའུ་མོ་འདི། གློག་འཕྲིན་
གཏོང་མཁན་དེར་ཁས་ལེན་དགོས་དོན་ཅི་ཡོད" ཅེས་ཟེར།
ཏེ་མོ་ཧྥུས་མྱུར་དུ་ཇ་ཕོར་བ་གང་འཐུངས་པ་དང་། གོར་སོབ་སྣ་གཅུ་ཞིག་བཟུང་།
གདོང་འཛུམ་བཞིན་མེ་འཁོར་འབབ་ཚིགས་སུ་སོང་། ཉ་སྒོང་བསྙལ་མ་དང་། འོ་མའི་ཆུར་
བ། ཀེ་ཉ་དཀར་ཡོད་ཚད་ནི་སྐྲ་ནག་པོའི་སྐུ་ཞབས་གཉིས་དང་འཁྲབ་སྟོན་པ་ཚོན་པོས་
ཟོས་སོང་།
བཞི་པ།
ཟླ་བདུན་པའི་ལྷིང་འཇགས་ཀྱི་སྟོན་ཟླའི་མཚན་མོ་ཞིག་ལ། ཨོ་ལེ་ཀྱ་ཨེ་ཝན་ནོ་
དྷུ་ན་ནི་ཧྥུར་ཀྱ་གཙང་བོའི་ཐོག་གི་འཁོར་གྲུ་ཞིག་གི་གྲུ་གཅལ་ཐོག་ཏུ་ལངས་ཡོད། མོས་
ལན་རེར་གཙང་ཆུ་ལ་ལྟ་བ་དང་། ལན་རེར་མཛེས་པའི་གཙང་འགྲམ་ལ་ལྟ། མོའི་གམ་དུ་
ལི་ཨ་པོ་ཧྥུ་སི་ཁི་ལངས་འདུག ཁོས་མོར་ཆུ་ངོས་ཀྱི་གྲིབ་གཟུགས་ནི་གྲིབ་མ་མ་ཡིན་པར།
རྨི་ལམ་རེད་ཟེར། ཁོས་ད་དུང་བཤད་རྒྱུར། ཡིད་འོང་གི་གཙང་ཆུ་དང་། འཕྲུལ་སྣང་གི་
འོད་ཟེར་དང་། གཏིང་དཔག་དཀའ་བའི་ནམ་མཁའ་དང་། སྐྱོ་སྣང་ལྡན་ཞིང་བསམ་ཟབ་
བྱེད་པའི་ཆུ་ངོགས་བཅས་ཚང་མས་ང་ཚོར་འཚོ་བའི་གསོབ་པ་བརྗོད་ཀྱིན་ཡོད་པ་དང་།
འཇིག་རྟེན་མི་ཡུལ་གྱི་བླ་མེད་དང་། རྟག་བརྟན་དང་། བདེ་སྐྱིད་ཀྱི་དངོས་པོ་ཞིག་བརྗོད་
ཀྱིན་ཡོད་ཟེར་ལ། མིས་གལ་ཏེ་རང་ཉིད་བརྗེད་ནས་ཤི་སོང་ན། ཕྱིར་དྲན་དུ་གྱུར་པས། ཅི་
འདྲའི་བཟང་ཨང་། འདས་པའི་འཚོ་བ་ནི་ཅོལ་ཆུང་དང་མདོ་མེད་ཞིག་ཡིན། མ་འོངས་པ་
ལ་ཡང་རིན་ཐང་ཅི་ཡང་མེད་ལ། ཡིད་འོང་གི་མཚན་མོ་འདི་ནི་ཚེ་གང་ལ་ཐེངས་གཅིག་
མ་གཏོགས་མེད་ལ། དེ་ཡང་ཅང་མ་འགོར་བར་འདས་འགྲོ་ལ། རྟག་བརྟན་གྱི་ཁྲོད་དུ་ཡལ་
བར་འགྱུར་བས། འོ་ན། གསོན་དགོས་དོན་ཅི་ཞིག་ཡིན་ནམ། ཞེས་ལབས་སོ།
ཨོ་ལེ་ཀྱ་ཨེ་ཝན་ནོ་ཧྥུ་ནས་མཚམས་རེར་ལི་ཨ་པོ་ཧྥུ་སི་ཁིའི་སྐད་ཆར་ཉན་པ་དང་།
མཚམས་རེར་མཚན་མོའི་ལྷིང་འཇགས་ལ་ཉན་པ་དང་། སེམས་སུ་མོ་རང་ནི་འཆི་མི་སྲིད་
པ་དང་། ནམ་ཡང་འཆི་མི་སྲིད་ཅེས་སྙམ། མོས་སྔོན་ཆད་ཆུ་ངོས་ནས་དབང་སྔོན་མདོག་གི་
གཟི་འོད་འཕྲོ་བ་མཐོང་མ་མྱོང་ལ། ད་དུང་ནམ་མཁའ་དང་། ཆུ་ངོགས་དང་། གྲིབ་མ་དང་།
མོའི་རྣམ་ཤེས་སུ་ཁེངས་པའི་འགོག་ཐབས་མེད་པའི་དགའ་སྤྲོ་བཅས་ཚང་མས་མོར་སྨྲ་
བཞིན་པ་ནི། མོ་མ་འོངས་པར་སྒྱུ་རྩལ་མཁན་ཆེན་པོར་འགྱུར་སྲིད་པ་དང་། རྒྱང་རིང་གི་
ཕྱོགས་དེ་ན། ཟླ་འོད་མི་འཕོག་པའི་ཕྱོགས་དེ་ན། རྒྱ་ཆེ་ཞིང་མུ་མཐའ་མེད་པའི་གནམ་ས་
ཞིག་ན། ལེགས་འགྲུབ་དང་། གཟི་བརྗིད་དང་། མི་རྣམས་ཀྱིས་བཀུར་སྟི་བཅས་ཀྱིས་མོར་
སྒུག་འདུག་པ་དང་། མོས་མིག་མི་རྡེབ་པར་རྒྱང་ལ་བལྟས་འདུག་པ་དང་། ཡུན་རིང་
ལ་བལྟས། མི་ཚོགས་དང་འོད་གསལ་བོ་མཐོང་བ་འདྲ་ལ། རོལ་མོའི་རྒྱལ་ཁའི་དབྱངས་
རྟ་ཐོས་པ་དང་། ཡིད་འཕྲོག་ནས་སྐད་ཅོར་རྒྱག་པ་དང་། མོས་ཤམ་ལྭ་དཀར་པོ་ཞིག་གྱོན་
ཡོད་པ་དང་། ཕྱོགས་བཞི་མཚམས་བརྒྱད་ནས་མོའི་ཐོག་ཏུ་མེ་ཏོག་གི་ཆར་བ་འབབ་པ་
མཐོང་། མོས་ད་དུང་བསམ་པ་སྟེ། མོ་དང་གཤིབ་ནས་ལངས་ཤིང་། གྲུ་མོ་གྲུ་མཐའི་པུ་ཤུ་
ལ་བསྙེས་པའི་མི་འདི་ནི། ངེས་པ་དོན་གྱི་རླབས་ཆེན་གྱི་མི་ཞིག་དང་། སྐྱེས་ཐོབ་ཤེས་རབ་
ཅན། གོང་མ་ལྷས་འདམས་པའི་མི་ཞིག་ཡིན། འདིའི་སྔོན་གྱི་ཁོའི་གསར་རྩོམ་ཡོད་
ཚད་ནི་རབ་མཛེས་དང་། གསར་བ། བླ་ན་མེད་པ་ཞིག་ཡིན་པ་དང་། ཡིན་ཡང་ཁོའི་སྲིད་
ན་མེད་པའི་སྐྱེས་ཐོབ་ཤེས་རབ་སྨིན་པར་གྱུར་པ་ན། འོད་སྟོང་འབར་བར་འགྱུར་བ་དང་།
ཁོའི་གསར་རྩོམ་གྱིས་གནམ་ས་སྒུལ་བར་བྱེད་ཅིང་། རྩོམ་རྩལ་ཡོངས་སུ་རྫོགས་ཡོད། དེ་
ནི་ཁོའི་གདོང་དེ་དང་། ཁོའི་སྐད་ཆ་བཤད་སྟངས་དེ་དང་། ཁོའི་རང་བྱུང་ཁམས་ལ་འཛིན་
པའི་རྣམ་འགྱུར་བཅས་ལ་བལྟས་ན་ཤེས་ཐུབ། ཁོའི་སྐད་ཆ་དང་། ཁོ་གཅིག་པུར་ལྡན་པའི་
བྱེད་སྟངས་ལྟར། གྲིབ་མ་དང་། སྲོད་ཀྱི་ཉམས་སྣང་དང་། ཟླ་འོད་བརྗོད་ཅིང་། མི་ལ་ཁོའི་
རང་བྱུང་ཁམས་ལ་མངའ་བསྒྱུར་བའི་ཟིལ་ཤུགས་ནི་ཅི་འདྲའི་ཡིད་དབང་འཕྲོག་པ་ཞིག་
རེད་སྙམ་དུ་འཇུག ཁོ་ནི་མི་ཡང་ཡག་ལ། གསར་རྩོམ་གྱི་ནུས་པའང་ལྡན། ཁོའི་འཚོ་
བར་ཞེ་ཐོགས་ས་གང་ཡང་མེད་པ་དང་། འཇིག་རྟེན་གྱི་སྐྱོ་བ་དང་སུན་སྣང་ཐམས་ཅད་
ལས་རྣམ་པར་འཕགས་ཤིང་། བྱ་ལྟར་རང་དབང་རང་འདོད་ཀྱི་འཚོ་བ་རོལ་གྱིན་ཡོད།
“གྲང་གི་ཡ།” ཨོ་ལེ་ཀྱ-ཨེ་ཝན་ནོ་ཧྥུ་ནས་དེ་སྐད་སྨྲས་པ་དང་། གྲང་འདར་ཞིག་བྱེད།
ལི་ཨ་པོ་ཧྥུ་སི་ཁིས་རང་གི་བེར་མོའི་རྒྱབ་ལ་བསྐོན་པ་དང་། ཞེ་སྐྱོ་བའི་ངང་སྨྲས་པ།
“ངའི་ཚོར་སྣང་ལ་ང་ནི་ཁྱེད་ཀྱི་ལག་མཐིལ་དུ་ལྷུང་ཡོད་ཅིང་། བྲན་གཡོག་ཏུ་གྱུར་
ཡོད། ཁྱེད་ནི་དོ་དགོང་འདི་འདྲའི་ཡིད་དབང་འཕྲོག་པ་ཡིན་དོན་ཅི།”
ཁོས་བློ་རྩེ་གཅིག་བསྒྲིམས་ཀྱིས་མོར་བལྟས་ནས་ཡུན་རིང་འགོར་ཞིང་། འགུལ་ཡང་
མི་འགུལ་བར་འདུག ཁོའི་མིག་མདངས་ལ་མོ་སྐྲག་ནས་ཐད་ཀར་བལྟ་མི་ཕོད།
“ང་ཁྱེད་ལ་དགའ་ནས་སྨྱོ་ལ་བྱེད།” ཁོས་མོའི་རྣ་རྩར་གཏད་ནས་དེ་སྐད་
སྨྲས་པ་དང་། ཁོའི་དབུགས་མོའི་འགྲམ་པར་ཕོག “ཁྱེད་ཀྱིས་ང་ལ་ཚིག་གཅིག་ཙམ་
བཤད་ན། ངས་སྒྱུ་རྩལ་བསྐྱུར་ནས་འཆི་རྒྱུ་ཡིན།…………” ཞེས་ཁོ་འུར་རབ་ཏུ་ལངས་ཏེ།
“ཁྱེད་ང་ལ་དགའ་ཤོག ང་ལ་དགའ་ཤོག” ཅེས་ཆིག་ལབ་ཡང་ཡང་བྱས།
“སྐད་ཆ་དེ་འདྲ་མ་བཤད།” ཨོ་ལེ་ཀྱ“ཨེ་ཝན་ནོ་ཧྥུ་ནས་དེ་སྐད་སྨྲས་པ་དང་། མིག་
བཙུམས་ཏེ། “ངོ་མ་སྐྲག་པ་ཞིག་རེད། དེར་མ་ཟད། ཏེ་མོ་ཧྥུ་ཇི་ལྟར་བྱེད་དམ” ཞེས་ཟེར།
“ཏེ་མོ་ཧྥུ་ནི་མི་སུ་ཡིན། ཏེ་མོ་ཧྥུ་ཞིག་རྒྱུག་ནས་ཡོང་དོན་ཅི་ཡིན། ཏེ་མོ་ཧྥུ་ནི་ང་ལ་
འབྲེལ་བ་ཅི་ཞིག་ཡོད་དམ། འདི་ན་ཧྥུར་ཀྱ་དང་ཟླ་བ། མཛེས་སྡུག ངའི་བརྩེ་དུང་། ངའི་
དུང་བ་མ་གཏོགས་མེད། ཏེ་མོ་ཧྥུ་ཟེར་བ་ཞིག་རྩ་བ་ནས་མེད། འེ། ངས་གཞན་ཅི་
ཡང་མི་ཤེས། ངས་སྔོན་ཆད་ཀྱི་དེ་མི་བརྩི། མིག་སྔར་ང་ལ་ཅུང་ཙམ་སྟེར་བར་རེ་བ་
བྱེད དགའ་སྤྲོ་ཅུང་ཙམ་བྱིན་ཅིག”
ཨོ་ལེ་ཀྱ་ཨེ་ཝན་ནོ་ཧྥུ་ནའི་སྙིང་ལྟིག་ལྟིག་ལྡིང་བྱུང་། མོས་རང་གི་ཁྱོ་བོ་སེམས་ལ་
ཡང་ཡང་དྲན། འོན་ཀྱང་དུས་འདིར་མོའི་བསམ་ཚུལ་ལ་འདས་དོན་ཡོད་ཚད་དང་། མོའི་
གཉེན་དོན་དང་ཏེ་མོ་ཧྥུ། མོའི་དགོང་ཚོགས་སོགས་ཐམས་ཅད་ནི་མོའི་མིག་ལམ་དུ་རབ་
རིབ་དང་ཆུང་བ། ཕྲ་ཞིང་ཕྲ་བ། བྱུང་མི་འོས་པར་གྱུར་ནས། མོ་དང་རིང་ནས་རིང་བར་
གྱུར། ངོ་མ། ཏེ་མོ་ཧྥུ་ནི་མི་སུ་ཡིན། ཏེ་མོ་ཧྥུ་ཞིག་རྒྱུག་ནས་ཡོང་དོན་ཅི་ཡིན། ཏེ་མོ་ཧྥུ་
ནི་ང་ལ་འབྲེལ་བ་ཅི་ཞིག་ཡོད་དམ། དེར་མ་ཟད། ཁོ་ནི་དོན་དངོས་སུ་ཡོད་པའི་མི་ཞིག་
ཡིན་ནམ། ཡང་ན་རྨི་ལམ་ནང་གི་མི་ཞིག་ཡིན་ནམ།
“ཁོ་ལྟ་བུའི་མི་ཕལ་བ་རང་ག་བ་ཞིག་ལ་མཚོན་ནས་བཤད་ན། འདིའི་སྔོན་ལ་རོལ་
བའི་བདེ་སྐྱིད་དེས་ཁོར་ཆོག་འདུག” མོས་དེ་ལྟར་བསམས་པ་དང་། ལག་པས་གདོང་
བཀབ་སྟེ། “ཁོ་ཚོས་ཁ་ཟེར་ཇི་ལྟར་བཤད་ན་བཤད་དུ་ཆུག ཁོ་ཚོས་ཇི་ལྟར་བསྡིག་ན་
བསྡིག་ཏུ་ཆུག ངས་ནི་གཟས་ནས་འདི་ལྟར་བྱེད་རྒྱུ། རང་ཤི་བྱེད་པར་འདོད། རང་ཤི་བྱེད་
པར་འདོད། འཚོ་བའི་ནང་གི་ཡོད་ཚད་ཉམས་སུ་མྱོང་ན་ད་གཟོད་འགྲིག གནམ་
རྒན་མ། ཅི་འདྲའི་སྐྲག་པ་ལ། ཡིན་ཡང་ཅི་འདྲའི་སྐྱིད་ཨང་།” ཞེས་བསམས་སོ།
“ཨ། ཅི་བྱས་སམ། ཅི་བྱས་སམ།” རི་མོ་མཁན་གྱིས་མོ་པང་དུ་བསྡམས་ཤིང་། མོའི་
ལག་པར་ཧམ་པས་འོ་བྱས། མོས་ཤུགས་ཟད་པའི་ངང་ཁོ་ཕར་གཏོད་བསམ་ལ། ཁོས “ཁྱོད་
ང་ལ་དགའ་འམ། དགའ་འམ། དགའ་འམ། ཨ་ལ་ལ། ཅི་འདྲའི་མཚན་མོ་ཞིག་ཨང་།
མཚན་མོ་སྐྱིད་པོ་ཞིག་ཨང" ཞེས་ཟེར།
“རེད་ཡ། ཅི་འདྲའི་མཚན་མོ་ཞིག་ཨང” ཞེས་མོས་སྨྲས་པ་དང་། ཁོའི་མཆི་མ་
འཁྱིལ་བའི་མིག་ཟུང་ནག་པོར་བལྟས། དེ་ནས་མཐའ་འཁོར་དུ་གཅིག་བལྟས་པ་དང་།
ཁོར་འཁྱུད་ཅིང་། ཁོའི་ཁ་ལ་འོ་རབ་ཏུ་བྱས་སོང་།
“ང་ཚོ་ཁི་ཉི་ཤི་མོར་སླེབ་ལ་ཉེ།” གྲུ་གཅལ་ཐོག་ཏུ་མི་ཞིག་གིས་དེ་སྐད་ཟེར།
ཁོ་ཚོས་ལྟིག་ལྕིག་གི་གོམ་སྒྲ་ཞིག་ཐོས་བྱུང་། དེ་ནི་ཟ་ཁང་ནང་གི་གཡོག་པོ་ཞིག་ཁོ་
ཚོའི་གམ་དུ་སླེབས་པ་ཡིན།
“ཉོན་དང་། ང་ཚོར་རྒུན་ཆང་ཅུང་ཙམ་ཁྱེར་ཤོག” ཨོ་ལེ་ཀྱ•ཨེ་ཝན་ནོ་ཧྥུ་ནས་མི་
དེར་དེ་སྐད་སྨྲས་པ་དང་། དགའ་ཞིང་སྐྱིད་ནས་དགོད་ཅིང་ངུ་བར་བྱེད།
རི་མོ་མཁན་འུར་ལངས་ནས་གདོང་སྐྱ་བོར་གྱུར་པ་དང་། རྐུབ་སྟེགས་ཐོག་ཏུ་ཙོག་ལ།
ཡིད་སྨོན་དང་དྲིན་གཟོའི་མིག་མདངས་ཀྱིས་ཨོ་ལེ་ཀྱ“ཨེ་ཝན་ནོ་ཧྥུ་ན་ལ་བལྟས། དེ་ནས་
མིག་གཉིས་བཙུམས་ཤིང་ཉབ་བེ་ཉོབ་བེའི་ངང་དགོད་བཞིན་སྨྲས་པ།
“ང་ཐང་ཆད་གི ”
ཁོས་མགོ་པུ་ཤུ་ལ་བསྙེས།
ལྔ་པ།
ཟླ་དགུ་པའི་ཚེས་གཉིས་ཉིན་གྱི་གནམ་གཤིས་དྲོ་ཞིང་འཇམ། རླུང་མེད། འོན་ཀྱང་
གནམ་རུབ་ཡོད། ཞོགས་པར། དྷུར་ཀྱ་གཙང་བོའི་ངོས་སུ་ན་བུན་འཐིབས་འདུག ཆུ་ཚོད་
དགུ་པའི་རྗེས་སུ་སྦྲང་ཆར་བབས་བྱུང་། གནམ་ཐང་བའི་རེ་བ་ཅུང་ཟད་ཀྱང་མེད། ནངས་
ཇ་འཐུང་དུས། ལི་ཨ་པོ་ཧྥུ་སི་ཁིས་ཨོ་ལེ་ཀྱ•ཨེ་ཝན་ནོ་ཧྥུ་ན་ལ་རི་མོ་འབྲི་བ་ནི་ཆེས་
ཚེགས་ཆེ་བ། ངོ་སོ་མེད་པ། སྤྲོ་མེད་སུན་སླའི་སྒྱུ་རྩལ་ཞིག་ཡིན་པ་དང་། ཁོ་ནི་རི་མོ་མཁན་
ལ་བརྩི་མི་འོས་ལ། བླུན་པོ་ཁོ་ནས་ད་གཟོད་ཁོ་ལ་རྣམ་དཔྱོད་ཡོད་པར་འདོད་པ་བཤད་
པ་དང་། བཤད་བཤད་རྗེས། གློ་བུར་དུ་ཁོས་གྲིའུ་ཞིག་བཟུང་སྟེ། རྒྱུ་རྐྱེན་ཅི་ཡང་མེད་པར་
ཁོའི་ཆེས་བཟང་བའི་རི་མོའི་མ་ཕྱི་ཞིག་དབྲལ་ནས་གཤགས་སོང་། ཇ་འཐུངས་རྗེས། ཁོ་
ཡི་མུག་པའི་ངང་ནས་དྲ་མའི་ཁར་བསྡད་དེ། ཧྥུར་ཀྱ་གཙང་བོའི་ངོས་སུ་རྒྱང་ལྟ་བྱེད།
ཧྥུར་ཀྱ་གཙང་བོ་ནི་མདངས་མེད་པར་སྨུག་སང་ངེར། ནག་ཐིབ་བེར། འཁྱགས་སིབ་སིབ་
ཏུ་འདུག ཐམས་ཅད། ཐམས་ཅད་ཀྱིས་ཡིད་སྐྱོ་བ། ཉམས་དམས་པའི་སྟོན་མཇུག་སླེབ་
ལ་ཉེ་བའི་བརྡ་གཏོང་བ་དང་འདྲ། ངོགས་གཉིས་ཀྱི་རྩྭ་ལྗང་གཡུ་ལོ་དང་། ཉི་འོད་གསལ་
འཚེར་གྱི་ལྡོག་བརྙན། སྔོ་ཞིང་བསངས་པའི་གནམ་མཐའ། རང་བྱུང་ཁམས་ཀྱི་མཛེས་
སྡུག་ཐམས་ཅད་ནི། ད་ལྟ་ཧྥུར་ཀྱའི་ངོགས་ནས་མ་ལུས་པར་བསྡུས་ནས་སྒམ་དུ་བཅུག་
སྟེ། ཕྱི་ལོའི་དཔྱིད་ཀ་སླེབས་ན་གྱོན་པར་གྲ་སྒྲིག་བྱེད་པ་དང་ཀུན་ནས་མཚུངས་སོ།
ཧྥུར་ཀྱའི་ངོགས་སུ་ཁྭ་ཏ་འཕུར་ལྡིང་བྱེད་ཅིང་། “ཀྭ་ཀྭ” ཞེས་ཁོར་འཕྱ་བ་འདྲ་བས། ལི་
ཨ་པོ་ཧྥུ་སི་ཁིས་ཉན་ནས་བསུན་སོང་། ཁོས་རང་ཉིད་ཀྱི་གསར་རྩོམ་ཁ་ཐུར་དུ་འགྲོ་བཞིན་
པ་དང་། རྣམ་དཔྱོད་ཟད་པ་དྲན་ལ། མི་ཡུལ་གྱི་ཡོད་ཚད་ལ་ནི་ཆ་རྐྱེན་ཡོད་ཅིང་། བལྟོས་
བཅས་ཡིན་ལ། བླུན་པོའང་ཡིན་པ་དྲན་པ་དང་། ཁོ་རང་བུད་མེད་འདི་ལ་ཁ་ཐུག་མི་འོས་
པ་དྲན། མདོར་ན། ཁོའི་བློ་ཁ་མི་བདེ་ལ། ཡི་མུག་པ་ཞིག་ཡིན།
ཨོ་ལེ་ཀྱ་ཨེ་ཝན་ནོ་ཧྥུ་ན་པུག་ཏའི་ཕར་རྒྱབ་ཀྱི་ཉལ་ཁྲི་ཐོག་ཏུ་བསྡད་ཡོད། ལག་
པའི་སོར་མོས་མོའི་གསོ་མའི་མདོག་གི་སྐྲ་ཡག་པོ་ཤད་ཀྱིན་ཡོད། ལན་རེར་མོ་ཁྱིམ་གྱི་
མགྲོན་ཚོམས་སུ་བསྡད་ཡོད་པ་དང་། ལན་རེར་ཉལ་ཤག་ཏུ་ཡོད་པ། ལན་རེར་ཁྱོ་བོའི་
དཔེ་ཁང་དུ་ཡོད་པའི་འཁྲུལ་སྣང་བྱེད། མོའི་འཆར་སྣང་གིས་མོ་རང་ཟློས་གར་ཁང་དང་།
བུད་མེད་ཚེམ་བཟོའི་ཁྱིམ་དང་། གྲོགས་མོ་མིང་གྲགས་ཅན་གྱི་ཁྱིམ་དུ་ཁྲིད་པ་དང་། ད་
ལྟ་ཁོ་ཚོས་ཅི་ཞིག་བྱེད་ཀྱིན་ཡོད་དམ། ཁོ་ཚོས་མོ་དྲན་གྱིན་ཡོད་དམ། དགོང་ཚོགས་གྲ་
སྒྲིག་བྱེད་པའི་དུས་ཚིགས་མགོ་ཚུགས་ཟིན་ནམ། ད་དུང་ཏེ་མོ་ཧྥུ་ཡོད་དེ། སྙིང་སྡུག་ཏེ་
མོ་ཧྥུ་ལགས། འཕྲིན་ཡིག་ཏུ་ཁོས་ཅི་འདྲའི་བྱམས་བརྩེ་དང་། ཅི་འདྲའི་སེམས་སྡུག་དང་།
བྱིས་པའི་གཅེས་ལང་གིས་མོ་མྱུར་དུ་ཕྱིར་ཡུལ་དུ་ལོག་པའི་རེ་བ་བྱེད་པ་རེད་ཨང་།
ཁོས་ཟླ་རེར་མོར་རུའུ་པུ་བདུན་ཅུ་དོན་ལྔ་རེ་བསྐུར་བ་རེད། མོས་ཁོར་འཕྲིན་ཡིག་བྲིས་ཏེ། མོས་རི་
མོ་མཁན་དེ་ཚོར་རུའུ་པུ་བརྒྱ་ཆད་ཡོད་པ་བཤད་པ་ན། ཁོས་རུའུ་པུ་བརྒྱ་བསྐུར་ནས་ཡོང་
བ་རེད། ཅི་འདྲའི་སེམས་བཟང་གཏོང་ཕོད་ཅན་ཞིག་རེད་ཨང་། ཨོ་ལེ་ཀྱ་ཨེ་ཝན་ནོ་ཧྥུ་ན་
ལྗོངས་རྒྱུ་བྱས་ནས་བསུན་པས། སྙིང་བོ་མེད་པར་འདོད་པ་དང་། མྱུར་དུ་གྲོང་གསེབ་ཀྱི་
མི་འདི་དག་དང་ཁ་འབྲལ་བར་འདོད་ལ། ཆུ་བོའི་ན་བུན་དང་ཁ་འབྲལ་བར་འདོད། ལུས་
ཡོངས་མི་གཙང་བར་སྙམ་པའི་ཚོར་བ་འདི་དང་ཁ་བྲལ་ན་ད་གཟོད་བཟང་བར་འདོད། འདི་
འདྲའི་མི་གཙང་བར་སྙམ་པའི་ཚོར་བ་ནི་གྲོང་ཚོ་འདི་ནས་གྲོང་ཚོ་ཀན་ལ་སྤར་ཏེ། ཞིང་
བའི་ཁྱིམ་དུ་སྡོད་པའི་ནམ་ནམ་ཞར་ཞར་ལ་བྱུང་གིན་ཡོད། ལི་ཨ་པོ་ཧྥུ་སི་ཁིས་རི་མོ་མཁན་
དེ་ཚོར་ས་འདི་རུ་ཟླ་དགུ་པའི་ཚེས་ཉི་ཤུ་བར་ལ་འདུག་རྒྱུའི་ཁས་བླངས་ཡོད་པའི་སྟབས་
ཀྱིས་མིན་ན། ཁོ་ཚོ་དེ་རིང་སོང་ཆོག གལ་ཏེ་དེ་རིང་འགྲོ་ཐུབ་ན་ཅི་འདྲའི་བཟང་ཨང་།
“བདག་གི་གོང་མ་ལྷ་ཨ།” ལི་ཨ་པོ་ཧྥུ་སི་ཁིས་ཤུགས་ནར་འཐེན་ཏེ། “ནམ་ཞིག
ལ་ཉི་མ་འཆར་རྒྱུ་ཡིན་ནམ། ཉི་མ་མེད་ན། ངས་ངོ་མ་ཉི་འོད་རྣམ་པར་འཕྲོ་བའི་ལྗོངས་
བཀོད་རི་མོ་དེ་མུ་མཐུད་དུ་འབྲི་ཐབས་མི་འདུག” ཅེས་ཟེར།
“འོན་ཀྱང་ཁྱོད་ལ་གནམ་རུབ་པའི་རི་མོའི་མ་ཕྱི་ཞིག་ཡོད།” ཨོ་ལེ་ཀྱ་ཨེ་ཝན་ནོ་
ཧྥུ་ནས་དེ་སྐད་སྨྲས་པ་དང་། པུག་ཏའི་ཕར་རྒྱབ་ནས་ཚུར་ཡོང་སྟེ། “ཁྱོད་ཀྱིས་དྲན་ནམ།
གཡས་ཀྱི་མདུན་ལྗོངས་ནི་ནགས་ཚལ་ཞིག་དང་། གཡོན་ན་བ་མོ་ཁྱུ་གཅིག་དང་བྱ་ཕོ་
ཡོད། ད་ལྟ་ཁྱོད་ཀྱིས་དེ་བྲིས་ནས་ཚར་དུ་བཅུག་ན་ཅི་འདྲ་རེད” ཅེས་སྨྲས།
“ཧིན” ཞེས་རི་མོ་མཁན་གྱིས་སྨིན་མ་བསྡུས་ཏེ། “དེ་བྲིས་ཚར་དུ་བཅུག་ཟེར།
ཁྱེད་ཀྱིས་ང་ཅི་འདྲའི་གླེན་ནས། རང་གིས་ཅི་ཞིག་བྱེད་དགོས་པ་རང་གིས་ཀྱང་ཤེས་ཀྱིན་
མེད་འདོད་དམ” ཞེས་ཟེར།
ཨོ་ལེ་ཀྱ་ཨེ་ཝན་ནོ་ཧྥུ་ནས་དངན་པ་ཞིག་འཐེན་ཏེ། “ཁྱོད་ཀྱིས་ང་ལ་འཛིན་པའི་
རྣམ་འགྱུར་ཧ་ཅང་དྲག་པོར་གྱུར་ཐལ” ཞེས་ཟེར།
“ཧིན། ད་གཟོད་བཟང་།”
ཨོ་ལེ་ཀྱ་ཨེ་ཝན་ནོ་ཧྥུ་ནའི་ངོའི་ཤ་འདར། མོ་ཕ་གིའི་ལྕགས་ཐབ་གམ་དུ་སོང་ནས་
ངུས་བྱུང་།
“རེད། ཆད་པ་ནི་མིག་ཆུ་རེད། ད་ཆོག་གི་ཡ། ང་ལ་ངུ་བའི་རྒྱུ་མཚན་སྟོང་གཅིག་
ཡོད་མོད། འོན་ཀྱང་ང་མི་ངུ།"
“རྒྱུ་མཚན་སྟོང་གཅིག་ཡོད།” ཨོ་ལེ་ཀྱ•ཨེ་ཝན་ནོ་ཧྥུ་ན་ངུ་བཞིན་སྨྲས་པ། “རྒྱུ་
མཚན་ཆེས་གཙོ་བོ་ནི་ཁྱེད་ཀྱིས་ང་རྒན་མཚང”བྱེད་པ་དེ་ཡིན། དེ་ཡིན།” མོས་བཤད་
ཞོར་དུ་ངུས། “སྐད་ཆ་ངོ་མ་བཤད་ན། ཁྱེད་ནི་ང་ཚོའི་བརྩེ་དུང་ལ་ངོ་ཚ་ཡིན་འདུག
ཁྱེད་ཀྱིས་གང་ཐུབ་ཅི་ཐུབ་ཀྱིས་རི་མོ་མཁན་དེ་ཚོར་ང་ཚོའི་འབྲེལ་བ་གསང་གིན་ཡོད།
དོན་ངོ་མར་གསང་ཐུབ་ཀྱིན་མ་རེད། ཁོ་ཚོས་སྔར་ནས་ཡོད་ཚད་ཤེས་ཡོད།”
“ཨོ་ལེ་ཀྱ། ངས་ཁྱེད་ལ་དོན་གཅིག་ཁོ་ན་ཞུ་བ་བྱེད།” རི་མོ་མཁན་གྱིས་ལག་པ་
སྙིང་གར་བཞག་སྟེ། “ཁྱེད་ལ་དོན་གཅིག་ཁོ་ན་ཞུ་བ་བྱེད་དེ། ང་ལ་མནར་གཅོད་མ་བྱེད་
རོགས། ངས་ཁྱེད་ལ་དོན་དེ་ལས་གཞན་པ་ཞིག་ཞུ་བ་མི་བྱེད།” ཅེས་ཟེར།
“འོན་ཀྱང་ཁྱེད་ཀྱིས་མནའ་བསྐྱལ་ཏེ། ཁྱེད་སྔར་བཞིན་ང་ལ་དགའ་ཟེར་བ་མ་
ཡིན་ནམ།"
“འདི་ངོ་མ་མི་སུན་སྤྱད་རེད།” རི་མོ་མཁན་གྱིས་སོ་འཆའ་ཞིང་རྐང་རྡིག་བྱེད་པ་
དང་། “དེ་འདྲ་ཡིན་ན། མཐའ་མར་ང་ཧྥུར་ཀྱ་གཙང་བོའི་ནང་དུ་ལྡིང་རྒྱུའམ། ཡང་ན་
སྨྱོ་རྒྱུ་ལས་མེད། ངའི་རིག་སར་མ་འོངས།” ཞེས་ཟེར།
‘བཟང་གི ཁྱོད་ཀྱིས་ང་གསོད་དགོས། ང་གསོད་དགོས། ང་གསོད་དགོས།” ཨོ་ལེ་
ཀྱ་ཨེ་ཝན་ནོ་དྷུ་ནས་དེ་སྐད་ཟེར།
མོ་ཡང་ངུས་པ་དང་། པུག་ཏའི་ཕར་རྒྱབ་ཏུ་སོང་། ཁང་ཀླད་ཀྱི་རྩྭ་ཐོག་ཏུ་ཆར་བ་ཤག་
ཤག་འབབ་ཀྱིན་འདུག
ལི་ཨ་པོ་ཧྥུ་སི་ཁིས་མགོ་བསྐྱོར་ནས་ཁང་བའི་ནང་དུ་ཕར་འགྲོ་
ཚུར་འགྲོ་བྱེད། མཚམས་ཤིག་ལ་གདོང་ནས་ཐག་ཆོད་པའི་རྣམ་འགྱུར་ཞིག་མངོན་པ་དང་།
ཅི་ཞིག་ལ་བདེན་དཔང་བྱ་རྒྱུ་ཡིན་པ་ལྟར། ཞྭ་གོན། མེ་མདའ་ཕྲག་པར་གཟར་ནས་ཁང་
བའི་ནང་ནས་སྒོར་སོང་།
ཁོ་སོང་རྗེས། ཨོ་ལེ་ཀྱ་ཨེ་ཝན་ནོ་ཧྥུ་ན་ངུ་བ་དང་། མལ་ཁྲི་ཐོག་ཏུ་ཉལ་ནས་ཡུན་
རིང་བསྡད། ཐོག་མར་མོས་དུག་འཐུང་འདོད་པ་དང་། ལི་ཨ་པོ་ཧྥུ་སི་ཁི་ཕྱིར་ལོག་ན། མོ་
ཤི་བ་མཐོང་ན་ད་གཟོད་བཟང་སྙམ། རྗེས་སུ་མོས་མོ་རང་ཁྱིམ་གྱི་མགྲོན་ཚོམས་སུ་ལོག་
པ་དང་། ཁྱོ་བོའི་དཔེ་ཁང་དུ་ལོག་པ། ཏེ་མོ་ཧྥུའི་གམ་དུ་འགུལ་ཡང་མི་འགུལ་བར་བསྡད་
དེ། ལྷིང་འཇགས་དང་གཙང་མ་ཉམས་སུ་མྱོང་བ། དགོང་མོར་ཟློས་གར་ཁང་དུ་བསྡད་དེ།
མ་ཤི་ནིས་གླུ་ལེན་པར་ཉན་པ་འཆར་སྣང་བྱས། མོས་དཔལ་ཡོན་དྲན་ཞིང་། གྲོང་ཁྱེར་
ནང་གི་འདུ་འཛི་དང་མི་གྲགས་ཅན་དྲན་ལ། དྲན་ནས་སེམས་ཀྱང་ན་ཡིན་འདུག ཞིང་
བ་བུད་མེད་ཅིག་ཁང་བའི་ནང་དུ་ཡོང་ཞིང་། འཚབ་འཚུབ་མི་བྱེད་པར་ཐབ་ཏུ་མེ་བུས་
ནས་ཟ་མ་ལས་རྩིས་བྱེད། ཁང་བའི་གནམ་དུ་དུ་བ་འཐིབས། ཤིང་མེར་ཚིག་པའི་དྲི་མ་
གང་སར་འཐུལ་འདུག རི་མོ་མཁན་ཚོ་ཕྱིར་ལོག་པ་དང་། འཇུར་རྟ་ཡུ་རིང་ལ་འདམ་
གྱིས་སྦགས་ཤིང་། གདོང་ཆར་བས་བརླན་འདུག སེམས་རྩེ་གཅིག་གིས་རི་མོར་བལྟས་ཏེ།
འདི་འདྲའི་གནམ་གཤིས་ངན་པར་ཕྲད་ཀྱང་ཧྥུར་ཀྱ་ལ་རང་གི་མཛེས་ཉམས་ལྡན། ཞེས་
རང་སེམས་གསོ་བའི་ཆིག་ལབ་བྱེད། གྱང་ངོས་ཀྱི་དུས་ཚོད་ཅུང་མི་རི་བ་དེ་ཐག་ཐག་
འགྲོ་ལ། གྲང་བའི་སྦྲང་ནག་ནི་གྲུ་གའི་ལྷ་སྐུའི་མཐའ་སྐོར་དུ་འདུས་ཏེ་ཝང་ཝང་སྒྲོག
རྐུབ་སྟེགས་འོག་གི་ཀོ་སྒམ་ཆེན་པོ་དག་གི་བར་ན་འབུ་བསེ་ཙ་ཕར་འགྲོ་ཚུར་
འགྲོ་བྱེད་པའི་སྒྲའང་མིས་ཐོས་ཐུབ།
ཉི་མ་ནུབ་པ་ན། ལི་ཨ་པོ་ཧྥུ་སི་ཁི་ད་གཟོད་ཕྱིར་ལོག ཁོས་ཞྭ་ཕུད་དེ་ཅོག་ཙེའི་ཐོག་
ཏུ་འཕངས། འདམ་གྱིས་སྦགས་པའི་འཇུར་རྟ་ཡུ་རིང་མི་འཕུད། ཐང་རབ་ཏུ་ཆད་པས་
རྐུབ་སྟེགས་ཐོག་ཏུ་འགྱེལ་ཞིང་། མིག་བཙུམས་པ་དང་། གདོང་སྐྱ་བོར་འདུག
“ང་ཐང་ཆད་འདུག” ཞེས་ཁོས་སྨྲས་པ་དང་། སྨིན་མ་བསྡུས། གང་ཐུབ་ཀྱིས་
མིག་ཕྱེ་བར་བྱེད།
ཨོ་ལེ་ཀྱ་ཨེ་ཝན་ནོ་ཧྥུ་ནས་ཁོར་བརྩེ་བ་དང་། ཁོང་ཁྲོ་ལངས་མེད་པ་མཚོན་ཆེད་དུ་
ཁོའི་མདུན་དུ་སོང་སྟེ། ཁ་རོག་གེར་ཁོར་འོ་ཞིག་བྱས། དེ་ནས་མོས་སོ་མང་ཕྱར་ཏེ་ཁོའི་
གསེར་མདོག་གི་སྐྲ་དེ་ཤད་རྩིས་བྱས།
“ཅི་ཞིག་བྱེད་དམ།" ཁོས་གྲང་འདར་ཞིག་བྱས་ནས་དེ་སྐད་སྨྲས་པ་དང་། མིག་ཕྱེ།
དངོས་པོ་འཁྱགས་པ་ཞིག་གིས་ཁོའི་ལུས་ལ་རེག་པ་དང་འདྲ་བར། “ཅི་ཞིག་བྱེད་དམ།
ཁྱེད་ཀྱིས་ང་ལ་མ་ཐུག ངས་ཁྱེད་ལ་ཞུ་བ་བྱེད” ཅེས་ཟེར།
ཁོས་མོ་ཕར་གཏད་ནས་བུད་སོང་། མོས་ཁོའི་གདོང་ནས་ཞེ་སྡང་ལངས་པ་དང་ཞེན་
པ་ལོག་པའི་རྣམ་འགྱུར་ཞིག་མངོན་པ་མཐོང་། དེའི་དུས་སུ་སོ་ནམ་མོ་ཞིག་གིས་ཚོད་
དཀར་ཁུ་བ་དཀར་ཡོལ་གང་ལག་པ་གཉིས་ཀྱིས་སེམས་ཆུང་གིས་ཁོར་ཁྱེར་འོང་། ཨོ་ལེ་
ཀྱ་ཨེ་ཝན་ནོ་ཧྥུ་ནས་མོའི་མཐེ་བོང་དཀར་ཡོལ་ནང་གི་ཁུ་བའི་ནང་དུ་བསྒྲེས་འདུག་པ་
མཐོང་། གསུས་པ་འབུར་ཞིང་འབྲང་བཙོག་གི་སོ་ནམ་མོ་དང་། ཚོད་དཀར་ཁུ་བ་ཞིམ་
སྣང་ལྡན་པར་འཐུང་བའི་ལི་ཨ་པོ་ཧྥུ་སི་ཁི་དང་། ཁང་བ་དེ་དང་། འཚོ་བ་རོལ་སྟངས་
འདི(སྔོན་ཆད་འདི་འདྲའི་འཚོ་བའི་བབ་ཆགས་དང་སྒྱུ་རྩལ་རང་བཞིན་གྱི་ཆལ་ཆོལ་གྱི་རྐྱེན་གྱིས་
མོ་དེར་དགའ་མྱོང)ནི་ད་ལྟ་མོས་ཡ་ང་བ་ཞིག་ཏུ་མཐོང་ལ། གློ་བུར་དུ་རང་ལ་བརྙས་བཅོས་
ཐེབས་པ་ཚོར་བས། མ་དགའ་བའི་ངང་སྨྲས་པ།
“ང་ཚོ་ཡུན་ཞིག་ལ་རང་རང་སར་བསྡད་ན་ད་གཟོད་འགྲིག དེ་མིན་ན། མདོ་མེད་
པའི་རྐྱེན་གྱིས་ང་ཚོ་འཛིང་རེས་བྱེད་ངེས་རེད། ངས་དེ་ལྟར་བྱེད་མི་འདོད་པས། ང་དེ་རིང་
འགྲོ་རྒྱུ།”
“ཇི་ལྟར་འགྲོའམ། འོ་ཅོར་བཞོན་ནས་འགྲོའམ།”
“དེ་རིང་ནི་རེས་གཟའ་བཞི་པ་ཡིན་པས་ན། ཆུ་ཚོད་དགུ་དང་ཕྱེད་ཀར་འཁོར་གྲུ་
ཐེངས་ཤིག་འོང་རྒྱུ་རེད།”
“འོ། བཟང་གི བཟང་གི འུན། བཟང་གི སོང་ཡ།” ལི་ཨ་པོ་ཧྥུ་སི་ཁིས་
སྣང་ཆུང་གི་སྒོ་ནས་དེ་སྐད་སྨྲས་པ་དང་། ལག་ཕྱིས་ཀྱིས་ཁ་ཕྱིས་རྗེས་སྨྲས་པ། “ཁྱོད་
འདི་རུ་སུན་གྱིན་ཡོད། ལས་རྒྱུ་ཅི་ཡང་མེད། སུས་ཁྱོད་སྡོད་ཟེར་ན། དེ་ནི་རང་ཕན་རིང་
ལུགས་པ་ཞིག་ཡིན་ངེས་རེད། སོང་ཡ། ཟླ་འདིའི་ཚེས་པ་ཉི་ཤུའི་རྗེས་སུ་ང་ཚོ་སླར་ངོ་
ཐུག་ཐུབ།”
ཨོ་ལེ་ཀྱ་ཨེ་ཝན་ནོ་ཧྥུ་ནས་དགའ་སྤྲོའི་ངང་ནས་ཅ་ག་བསྡུ་གསོག་བྱེད། མོ་དགའ་
ནས་གདོང་ཡང་དམར་པོར་གྱུར་ཡོད། མོས་རང་ལ་འདི་ལྟར་འདྲི་སྟེ། ངོ་མ་ཅང་མི་འགོར་
བར་མོས་མགྲོན་ཚོམས་སུ་རི་མོ་བྲིས་ཆོག་ཅིང་། ཉལ་ཤག་ཏུ་ཉལ་ཆོག་ལ། ཅོག་ཁེབ་
བཏིང་བའི་ཅོག་ཙེ་ཐོག་ཏུ་ཟ་མ་ཟོས་ཆོག་པ་མ་རེད་དམ། མོའི་སེམས་བདེ་ཞམ་མེར་གྱུར་
ཅིང་། མོ་རི་མོ་མཁན་གྱི་ཐོག་ལ་ཁོང་ཁྲོ་མི་ལང་བར་གྱུར།
“ངས་ཚོན་དང་པིར་ཡོད་ཚད་ཁྱོད་ལ་བསྐྱུར། ལི་ཨ་པོ་ཧྥུ་སི་ཁི།” ཞེས་མོས་སྨྲས་པ།
“བསྐྱུར་ཡོད་པ་ཐམས་ཅད་ནི་ཁྱོད་ཀྱིས་ཁྱེར་ན་ཆོག ཡིད་འཇོག་བྱོས། ང་སོང་རྗེས། ལེ་
ལོ་མ་བྱེད། སེམས་མི་སྐྱིད་པ་མ་བྱེད། བྱ་བ་བྱོས། ཁྱོད་ངར་བ་ཞིག་ཡིན། ལི་ཨ་པོ་ཧྥུ་སི་ཁི།”
ཆུ་ཚོད་དགུ་པར་སླེབས་པ་ན། ལི་ཨ་པོ་ཧྥུ་སི་ཁིས་མོར་གྱེས་ཁའི་འོ་ཞིག་བྱས། མོའི་
སེམས་སུ་དེ་ནི་ཁོས་འཁོར་གྲུ་ཐོག་ཏུ་རི་མོ་མཁན་དེ་ཚོའི་མཐོང་སར་མོར་འོ་བྱེད་མི་
དགོས་པའི་ཆེད་དུ་རེད་སྙམ། དེ་རྗེས། ཁོས་མོ་རབ་ཁར་བསྐྱལ། ཅང་མ་འགོར་བར་འཁོར་
གྲུ་ཡོང་ཞིང་། མོ་ཐེག་ནས་བུད་སོང་།
ཉིན་གཉིས་དང་ཕྱེད་ཀའི་རྗེས་སུ་མོ་ཁྱིམ་དུ་སླེབས། མོ་དགའ་ནས་ཧལ་གྱིན་འདུག
ཞྭ་དང་ཆར་ལྭ་མ་ཕུད་པར་མགྲོན་ཚོམས་སུ་སོང་ཞིང་། དེ་ནས་ཡང་ཟ་ཚོམས་སུ་སོང་།
ཏེ་མོ་ཧྥུས་སྟོད་ལྭ་གྱོན་མེད། ཕུ་མེད་ཁོ་ན་གྱོན་ཡོད། བྲང་ག་གཡེལ་ཡོད། ཟ་ཅོག་འགྲམ་
དུ་བསྡད་དེ། ཟ་ཚེབ་ལ་གྲི་རྡོར་གྱིན་ཡོད། ཁོའི་མདུན་གྱི་སྡེར་མའི་ནང་དུ་བྱ་བང་གི་ཤ་
ཤ་ཁོག་ཅིག་བཞག་ཡོད། ཨོ་ལེ་ཀྱ་ཨེ་ཝན་ནོ་ཧྥུ་ན་ཁྱིམ་དུ་འཛུལ་དུས། མོས་དོན་དག་
ཡོད་ཚད་ཁྱོ་བོར་གསང་ཐུབ་པར་མོར་ཡིད་ཆེས་ཡོད་ཅིང་། རང་ལ་དེའི་ནུས་པ་ཡོད་པར་
ཡིད་ཆེས་བྱེད། དེའི་བློ་སྟོབས་ཡོད་སྙམ། འོན་ཀྱང་ད་ལྟ་མོས་ཁོའི་སྤྲོ་བག་དང་བྱམས་
བརྩེ། བདེ་སྐྱིད་ཀྱི་འཛུམ་མདངས་དང་། ཀེམ་ཀེམ་གཡོ་བའི་གསལ་འཚེར་གྱི་མིག་ཟུང་
བཅས་མཐོང་བ་ན། དེ་ཁོར་གསང་བ་ནི་ཁ་ཟེར་སྨྲ་བ་དང་རྐུ་བྱེད་པ། མི་གསོད་པ་དང་
འདྲ་བར་ཐ་ཤལ་དང་སྐྱུག་བྲོ་བ་ཞིག་ཡིན་པར་འདོད་པས། མོས་གསང་མི་ཐུབ་པར་མ་
ཟད། གསང་བའི་བློ་སྟོབས་ཀྱང་མེད་པར་གྱུར། དུས་སྐད་ཅིག་མ་དེར་མོས་བྱུང་ཟིན་པའི་
དོན་དག་ཡོད་ཚད་མ་གསང་མ་སྦས་པར་ཁོར་བཤད་དགོས་སྙམ། མོས་ཁོར་རང་ལ་འོ་
བྱེད་པ་དང་། འཁྱུད་དུ་བཅུག་ཅིང་། དེའི་རྗེས་སུ་ཁོའི་མདུན་དུ་པུས་མོ་བཙུགས་ཤིང་།
གདོང་ལག་པས་བཀབ།
“ཅི་བྱས་སོང་། ཅི་བྱས་སོང་། སྙིང་སྡུག་ལགས།” ཁོས་བྱམས་བརྩེ་ངང་ནས “ ཁྱོད་
ཀྱིས་ཡུལ་དྲན་པ་ཨེ་རེད” ཅེས་ཟེར།
མོས་ངོ་ཚ་ནས་དམར་པོར་གྱུར་པའི་གདོང་ཡར་འཁོར་ཞིང་། ངོ་ཚ་ཁ་སྐྱེངས་དང་
བཟོད་གསོལ་ཞུ་བའི་མིག་མདངས་ཀྱིས་ཁོར་བལྟས་ལ། སྐྲག་པ་དང་ངོ་ཚ་བའི་དབང་
གིས་མོས་སྐད་ཆ་ངོ་མ་བཤད་མ་ཐུབ།
མོས “ཅང་མ་བྱས། ང་ལ་ཅང་མ་བྱས།” ཞེས་ཟེར།
‘ང་ཚོ་ཙོག་ནས་འདུག” ཁོས་དེ་སྐད་སྨྲས་རྗེས། མོ་བསྐྱོར་ནས་ཅོག་ཙེ་གམ་དུ་
སྡོད་དུ་བཅུག “འདི་ལྟར་བྱས་ན་འགྲིག བྱ་བང་གི་ཤ་ཟོ་དང་། ཁྱོད་ལྟོགས་ཡོད།
སྙིང་རྗེ་རྒྱུ་མ།'
མོས་ཁྱིམ་གྱི་བྱམས་བརྩེའི་མཁའ་དབུགས་རབ་ཏུ་རྔུབ་པ་དང་། བྱ་བང་གི་ཤ་ཟོས།
ཁོས་ནི་བྱམས་བརྩེའི་ངང་མོར་ལྟ་ལ། དགའ་ནས་བགད་བྱུང་།
དྲུག་པ།
དེ་ནས་ཕལ་ཆེར་དགུན་ཕྱེད་འདས་པ་ན། ད་གཟོད་ཏེ་མོ་ཧྥུས་རང་ལ་མགོ་སྐོར་
བཏང་སོང་སྙམ་པའི་དོགས་པ་ཟོས་བྱུང་། ཡིན་ཡང་དེ་ལས་ལྡོག་སྟེ། ཁོ་རང་གིས་ཁྲེལ་
མེད་བྱས་པ་དང་འདྲ་བར། ཁོས་ཆུང་མ་མཐོང་ཐེངས་རེར། ཁོས་ཁ་ཐུག་ངོ་ཐུག་གིས་མོའི་
མིག་ནང་ལ་བལྟ་མི་ཕོད་ལ། དགའ་ནས་དགོད་ཅིང་འཛུམ་པར་ཡང་མི་བྱེད་པ་རེད། ཁོ་
གཉིས་གཅིག་པུ་ལྷན་དུ་འདུག་མི་དགོས་པའི་ཆེད་དུ་ཁོས་རྒྱུན་དུ་རང་གི་ལས་གྲོགས་ཁོ་
རོ་སི་ཅེ་ལེ་ཧྥུ་ཁྱིམ་དུ་ཁྲིད་ཡོང་སྟེ་ཟ་མ་ཟ་བ་རེད། མི་དེ་ནི་གཟུགས་ཐུང་། སྐྲ་ཐུང་བར་
བཞར་བ། གདོང་གཉེར་མས་ཁེངས་པ་ཞིག་ཡིན། ཨོ་ལེ་ཀྱ་ཨེ་ཝན་ནོ་ཧྥུ་ན་དང་སྐད་ཆ་
བཤད་ཐེངས་རེར། ཁོ་ཡ་ང་ནས་རང་གི་སྟོད་ལྭའི་སྒྲོག་གུ་མཚམས་རེར་ཚང་མ་བཀྲོལ་བ་
དང་། མཚམས་རེར་ཚང་མ་བསྒྲོགས་པ་དང་། དེ་རྗེས་ལག་པ་གཡས་པས་ཡ་པོར་གཡོན་
གྱི་ཁྱུང་རུ་འཁེལ་བ་རེད། ཟ་མ་ཟ་དུས། སྨན་པ་གཉིས་ཀྱིས་མཆིན་དྲི་ཡར་འཕར་
ན། མཚམས་ལ་ལར་སྙིང་ལྡིང་ཚད་ཚད་མཐུན་མིན་པ་བྱུང་སྲིད་པ་གླེང་བའམ། ཉེ་ཆར་
དབང་རྩའི་ཚ་ནད་ཀྱི་ནད་དཔེ་ལ་རྒྱུན་དུ་ཕྲད་པ་གླེང་ལ། ཡང་མིན་ན་ཁ་སང་ཏེ་མོ་ཧྥུས་
གཞན་གྱིས་བརྟགས་ཏེ “ཁྲག་ཉམས་ཚབས་ཆེན” དུ་ཐག་བཅད་པའི་རོ་ཞིག་ལ་གཤག་
བཅོས་བྱས་ཚེ། རྨེན་བུའི་སྐྲན་ཡོད་པ་མཐོང་བ་གླེང་། ཁོ་ཚོས་གསོ་རིག་གླེང་བ་ནི། ཨོ་ལེ་
ཀྱ་ཨེ་ཝན་ནོ་ཧྥུ་ན་ལ་ཁ་རོག་གེར་འདུག་པའི་གོ་སྐབས་ཤིག་སྟེར་བ་སྟེ། དེ་ཡང་མོར་རྫུན་
སྨྲ་བའི་གོ་སྐབས་མི་སྟེར་བ་ཁོ་ན་ཙམ་ཡིན་པ་འདྲའོ། ཟ་མ་ཟོས་རྗེས། ཁོ་ལོ་སི་ཅེ་ལེ་ཧྥུ་
རྣོ་སྦྲེང་གམ་དུ་བསྡད་པ་དང་། ཏེ་མོ་ཧྥུས་དངན་པ་ཞིག་འཐེན་རྗེས། ཁོར་སྨྲས་པ།
“འེ། གྲོགས་རྒན་པ། རེད། དེ་རེད། སྐྱོ་དབྱངས་ཤིག་ཁྲོལ་དང་།”
ཁོ་རོ་སི་ཅེ་ལེ་ཧྥུས་ཕྲག་པ་གློད་གློད་ཅིག་བྱས་ཤིང་། སོར་མོ་བརྐྱངས་ཏེ་དབྱངས་
འགའ་དཀྲོལ་ཞིང་། ཕོ་སྐད་གདངས་མཐོས་གླུ་ལེན་ཏེ། “ང་ལ་སྟོན་དང་། ས་གང་ཞིག་ན་
ཨུ་རུ་སུའི་ཞིང་བ་འཁུན་གྱིན་མེད།" ཅེས་ལེན། ཏེ་མོ་སྒྲུས་ཡང་དངན་པ་ཞིག་འཐེན་
ལ། མགོ་བོ་ཁུ་ཚུར་ལ་ཁེན་ཏེ་བསམ་ཟབ་བྱས་བྱུང་།
ཨོ་ལེ་ཀྱ་ཨེ་ཝན་ནོ་ཧྥུ་ནའི་ཉེ་ཆར་གྱི་བྱ་སྤྱོད་ནི་ཧ་ཅང་ཚུལ་ལྡན་མིན། ཉིན་རེའི་
ནངས་མོར་གཉིད་ལས་སད་ན། མོའི་སེམས་ཧ་ཅང་མི་སྐྱིད། མོའི་སེམས་སུ་མོ་ད་ནི་ལི་
ཨ་པོ་ཧྥུ་སི་ཁི་ལ་མི་དགའ་བར་གྱུར་ཟིན་པ་དང་། དེའི་རྐྱེན་གྱིས། གོང་མ་ལྷ་ལ་ཐུགས་རྗེ་
ཞུ། ད་ནས་དོན་དག་རྫོགས་སོང་བ་རེད་སྙམ། འོན་ཀྱང་ཁའོ་ཧྥེ་འཐུངས་རྗེས། མོས་ཡང་
བསམ་པ་སྟེ། ལི་ཨ་པོ་ཧྥུ་སི་ཁིས་མོར་ཁྱོ་བོ་ཤོར་དུ་བཅུག་པ་དང་། ད་ལྟ་ནི་མོས་ཁྱོ་བོ་ཤོར་
བར་མ་ཟད། ལི་ཨ་པོ་ཧྥུ་སི་ཁི་ཡང་ཤོར་བར་གྱུར་ཡོད་སྙམ། དེ་ནས་མོས་མི་ངོ་ཤེས་ཚོས་ལི་
ཨ་པོ་ཧྥུ་སི་ཁིས་རི་མོའི་བཤམས་སྟོན་ལ་མི་ཧ་ལས་པའི་རི་མོ་ཞིག་གྲ་སྒྲིག་བྱེད་ཀྱིན་ཡོད་
པ་མོར་བཤད་མྱོང་བ་ཡིད་ལ་ཤར། རི་མོ་དེ་ནི་པོ་ལེ་ནོ་ཧྥུའི“སྲོལ་གྱིས་བྲིས་པ་སྟེ། ཡུལ་
སྲོལ་དང་ལྗོངས་བཀོད་འདྲེས་མར་བྲིས་པ་དང་། ཁོའི་རི་མོར་བལྟས་མྱོང་བའི་མི་ཐམས་
ཅད་ཀྱིས་རི་མོ་དེ་མཐོང་བ་ན། བལྟས་ནས་ཡིད་འཕྲོག་འགྲོ་ཟེར། ཡིན་ཡང་མོས་བསམ་
པ་སྟེ། ཁོས་ནི་མོས་ཤན་ཞུགས་ལ་བརྟེན་ནས་ད་གཟོད་རི་མོ་དེ་གསར་རྩོམ་བྱེད་ཐུབ་པ་
ཡིན། མདོར་ན་ཅིས་ཀྱང་མོས་ཤན་ཞུགས་ལ་བརྟེན་ནས་ད་གཟོད་ཁོ་རབ་ཏུ་ཤིན་ཏུ་བཟང་
བར་གྱུར་པ་ཡིན། མོའི་ཤན་ཞུགས་ནི་དེ་འདྲའི་ཕན་ཐོགས་ཆེ་བ་དང་། དེ་འདྲའི་གལ་ཆེ་
བ་ཞིག་རེད། གལ་ཏེ་ཁོར་མོ་མེད་ན། ཁོ་ཚར་འགྲོ་ཡང་སྲིད་སྙམ། མོས་ཡང་སྔོན་འདིར་
ཁོ་མོར་བལྟ་རུ་ཡོང་བ་དྲན་པ་སྟེ། དེ་དུས་ཁོས་ཐལ་མདོག་གི་སྟོད་ལྭ་མེ་ཏོག་ཁྲ་ཐིག་ཅན་
ཞིག་གྱོན་ཞིང་། མགུལ་ཆིངས་སོ་མ་མདུད་ཡོད། ཁོས་དལ་ལྷོད་ལྷོད་ཀྱིས་མོར “ང་ཡག་
གམ” ཞེས་འདྲི། ཁོའི་གྲུང་ཉམས་དོད་པོའི་བཟོ་ལྟ་དང་། སྐྲ་རིང་འཁྱིལ་མ། མིག་ལྗང་གུ་
བཅས་ཀྱིས་ཁོ་ནི་ངོ་མ་ཧ་ཅང་མཛེས(ཡང་ན། བལྟས་པ་ཙམ་གྱི་མཛེས་པ་ཙམ་ཡིན་ཡང་སྲིད)
པར་བྱས་པར་མ་ཟད། ཁོ་ནི་མོར་ཧ་ཅང་བྱམས་ཤིང་བརྩེ་བ་རེད།
ཨོ་ལེ་ཀྱ་ཨེ་ཝན་ནོ་ཧྥུ་ནས་དོན་མང་པོ་དྲན་པ་དང་། བསམ་བློ་ཡུན་ཞིག་བཏང་
རྗེས། ལྭ་གྱོན་ནས་སྒོར་བུད། འུར་ལངས་པའི་ངང་ཤིང་རྟ་ཞིག་ལ་བསྡད་དེ། ལི་ཨ་པོ་ཧྥུ་
སི་ཁིའི་རི་མོ་འབྲི་ཁང་དུ་སོང་། མོས་ཁོ་ནི་དགའ་སྤྲོས་ཁེངས་ཤིང་། ཁོའི་དངོས་གནས་
མཛེས་པའི་རི་མོ་དེའི་རྐྱེན་གྱིས་ཡིད་ཚིམས་ནས་འདུག་པ་མཐོང་། ཁོ་གནམ་ལྡིང་ས་ལྡིང་
བྱེད་ཅིང་། རྩེ་དགོད་པྲ་ཆལ་བྱེད། མི་གཞན་གྱིས་ཅི་འདྲའི་གཟབ་ནན་གྱི་གནད་དོན
དྲིས་ཀྱང་། ཁོས་ནམ་ཡང་སྣང་མེད་དུ་བསྐྱུར་འགྲོ། ཨོ་ལེ་ཀྱ་ཨེ་ཝན་ནོ་ཧྥུ་ནས་ལི་ཨ་པོ་
ཧྥུ་སི་ཁིས་རི་མོ་དེ་བྲིས་པར་ཕྲག་དོག་བྱེད་ཅིང་། རི་མོ་དེའི་ཐོག་ལ་ཞེ་སྡང་སྐྱེས། འོན་
ཀྱང་གུས་ལུགས་ལྡན་ཆེད་དུ་མོ་རི་མོ་དེའི་མདུན་དུ་སྐར་མ་ལྔ་ཙམ་གྱི་ཡུན་ལ་ཁ་རོག་
གེར་ལངས་དགོས་བྱུང་བ་དང་། བླ་ན་མེད་པའི་དངོས་པོ་གང་ཞིག་མཐོང་བ་ལྟ་བུའི་རྣམ་
འགྱུར་མངོན་ཏེ། སྐད་འཇམ་པོས་སྨྲས་པ།
“རེད་ཡ། འདི་འདྲའི་རི་མོ་ཞིག་ཁྱོད་ཀྱིས་སྔོན་ཆད་གཏན་ནས་བྲིས་མ་མྱོང་། ངོ་མ་
མི་ལ་གུས་ཞུམ་བྱང་ཁོག་གང་སྐྱེས་སུ་བཅུག་བྱུང་གི"
དེ་རྗེས། མོས་ཁོར་ཁོ་མོར་དགའ་དགོས་པ་དང་། མོ་མི་འདོར་བའི་རེ་བ་འདོན་ལ།
ཁོས་སྙིང་རྗེ་ཞིང་ལས་དབང་མི་བཟང་བའི་མི་མོར་སྙིང་རྗེ་དགོས་པའི་རེ་བ་འདོན་མགོ་
བརྩམ། མོ་ངུ་ལ། མོས་ཁོའི་ལག་པར་འོ་བྱེད་ཅིང་། ཁོར་ཁོ་མོར་དགའ་ཞེས་མནའ་སྐྱེལ་
དུ་འཇུག་ལ། ད་དུང་ཁོར་སྨྲས་པ་སྟེ། མོའི་ཤན་ཞུགས་བཟང་བོ་མེད་ན། ཁོ་ལམ་གང་འགྲོ་
ལ་ངེས་གཏན་མེད་ལ། ཁོ་ཚར་འགྲོ་ཟེར། མོས་ཁོའི་དགའ་བ་དཀྲོགས་རྗེས། མོར་ཡུས་
བརྗོད་ཀྱིས་མི་ལང་བ་ཞིག་ཡོད་པར་འདོད་བཞིན་ཤིང་རྟར་བསྡད་དེ་བུད་མེད་ཚེམ་བཟོ་
བའི་སར་འགྲོ་བའམ། ཡང་ན་བུད་མེད་འཁྲབ་སྟོན་པ་ངོ་ཤེས་ཀྱི་སར་ཟློས་གར་འཛིན་
བྱང་སློང་བར་འགྲོ་བ་རེད།
གལ་ཏེ་མོས་ཁོའི་རི་མོ་འབྲི་ཁང་དུ་ཁོ་མ་རྙེད་ན། མོས་ཁོར་འཕྲིན་ཞིག་བཞག་
སྟེ། གལ་ཏེ་ཁོ་ཉི་མ་དེར་མོར་བལྟ་རུ་མ་ཡོང་ན། མོས་དུག་འཐུང་ནས་འཆི་ངེས་ཡིན་
ཞེས་མནའ་བསྐྱལ་བ་རེད། དེའི་རྐྱེན་གྱིས་ཁོ་སྐྲག་ནས་མོར་བལྟ་རུ་འགྲོ་ལ། དེར་བསྡད་
ནས་མཉམ་དུ་དྲོས་ཇ་འཐུང་བ་རེད། མོའི་ཁྱོ་བོ་དེར་ཡོད་ཀྱང་ཁོས་དེར་འཛེམ་དོགས་མི་
བྱེད། མོ་དང་ཚིག་རྩོད་བྱེད། མོས་ཀྱང་དེ་བཞིན་དུ་ཚིག་ལན་བསློགས་པ་རེད། ཁོ་གཉིས་
སུས་ཀྱང་ཕན་ཚུན་ཁ་ཕྲལ་ཡང་ཕྲལ་མི་ཐུབ་པར་འདོད་ལ། སུས་ཀྱང་ཕ་རོལ་ནི་རྒྱལ་བོ་
གཏུམ་པོ་དང་དགྲ་བོ་ཡིན་པར་འདོད་ཅིང་། ཐོག་ལ་ཁོང་ཁྲོ་ལངས་ལ། ཁོང་ཁྲོ་ལངས་དུས་
ཁོ་ཚོའི་བྱ་སྤྱོད་ནི་ཚུལ་མཐུན་མིན་པ་ལ་ཡིད་འཇོག་བྱེད་ཀྱིན་མེད། སྐྲ་ཐུང་བར་བཞར་
བའི་ཁོ་ལོ་སི་ཅེ་ལེ་ཧྥུས་ཀྱང་བལྟས་ནས་ཐམས་ཅད་གསལ་བོར་ཤེས་ཡོད། ཟ་མ་ཟོས་རྗེས།
ལི་ཨ་པོ་ཧྥུ་སི་ཁི་འཚབ་འཚུབ་ངང་བུད་སོང་།
“ཁྱེད་གང་དུ་འགྲོའམ།” ཚོམས་ཕྱི་མར་ཨོ་ལེ་ཀྱ•ཨེ་ཝན་ནོ་ཧྥུ་ནས་ཞེ་སྡང་ངང་
ཁོར་བལྟས་ནས་དེ་སྐད་དྲིས།
ཁོས་སྨིན་མ་བསྡུས། མིག་ཟིམ་མེར་ཁོ་གཉིས་ཀྱིས་ངོ་ཤེས་པའི་བུད་མེད་ཅིག་གི་
མིང་ཁ་ནས་ཤོར་བྱུང་། ཁོས་མོས་ཕྲག་དོག་བྱེད་པར་ཁྲེལ་དགོད་བྱེད་པ་མངོན་གསལ་
ཡིན་ཞིང་། བསམ་གཟས་ནས་མོར་ཁོང་ཁྲོ་སློང་བ་རེད། མོ་ཕྱིར་རང་གི་ཉལ་ཤག་ཏུ་
འཛུལ་བ་དང་། ཉལ་ཁྲི་ཐོག་ཏུ་ལོག་སོང་། ཕྲག་དོག་དང་སྐྱོ་བ། ངོ་ཚ་བ། སྡུག་ཡུས་ཀྱི་
ཚོར་བས་མོའི་ཡིད་ཁེངས་པའི་རྐྱེན་གྱིས། མོས་སྔས་འབོག་ལ་སོ་བཏབ་ནས་ངུས་བྱུང་།
ཏེ་མོ་ཧྥུས་ཁོ་རོ་སི་ཅེ་ལེ་ཧྥུ་གཅིག་པུ་མགྲོན་ཚོམས་སུ་བསྐྱུར་ཏེ་ཉལ་ཁང་དུ་སོང་བ་དང་།
ཁོས་དངངས་ཤིང་འཚབས་པའི་ངང་སྐད་དམའ་མོས་སྨྲས་པ།
“འདི་འདྲའི་སྐད་ཆེན་པོས་མ་ངུ་། སྙིང་སྡུག་ལགས། འདི་འདྲ་བྱས་ནས་
ཅི་བྱེད། དོན་དག་འདི་འདྲ་ཕྱི་ལ་གྱར་དུ་འཇུག་མི་ཉན། མི་གཞན་ལ་ཤེས་སུ་
གཏན་ནས་འཇུག་མི་ཉན། ཁྱོད་ཀྱིས་ཤེས་ནི་རེད། བྱུང་ཟིན་པའི་དོན་དག་ནི་སྐྱོབ་
ཐབས་མེད་པ་རེད།”
ཕྲག་དོག་ཚབས་ཆེན་བྱས་པ་དེས་མོའི་ཟ་ཀོང་ན་ནས་འགད་ལ་ཁད་བྱེད་། དེ་བཞིན་
དུ་མོས་དོན་དག་སྔར་བཞིན་བཟློག་ཐབས་ཡོད་པར་འདོད། དེའི་རྐྱེན་གྱིས་མོས་མཆི་མས་
སྦགས་པའི་གདོང་བཀྲུས་ཤིང་དཀར་རྩི་བྱུགས་རྗེས། ད་ཅི་བཤད་པའི་བུད་མེད་དེའི་ཁྱིམ་
དུ་རྒྱུག་ནས་སོང་། མོས་བུད་མེད་དེའི་ཁྱིམ་དུ་ལི་ཨ་པོ་ཧྥུ་སི་ཁི་བཙལ་ནས་མ་རྙེད་པས།
ཤིང་རྟར་བསྡད་དེ་བུད་མེད་གཞན་པ་ཞིག་ཚང་ལ་སོང་། དེ་ནས་ཡང་བུད་མེད་གཞན་པ་
ཞིག་ཚང་ལ་སོང་། ཐོག་མར་འདི་ལྟར་སྨྱོ་རྒྱུག་བྱེད་པར་མོ་ངོ་ཚ་ཡང་། རྗེས་སུ་དེར
ལོབས་པས་ངོ་མི་ཚ་ལ། ལི་ཨ་པོ་ཧྥུ་སི་ཁི་བཙལ་བའི་ཆེད་དུ། ས་སྲོས་གཅིག་ལ་མོ་ངོ་ཤེས་
བུད་མེད་ཚང་མའི་ཁྱིམ་དུ་རྒྱུག་སོང་བ་རེད། ཚང་མས་ཀྱང་འདིའི་རྒྱུ་མཚན་ཤེས་ཡོད།
ཉིན་ཞིག་ལ། མོས་ལི་ཨ་པོ་ཧྥུ་སི་ཁི་ལ་རང་གི་ཁྱོ་བོ་གླེང་བྱུང་།
“མི་འདིས་ཁོག་ཡངས་དཀྱེལ་ཆེ་བཀོལ་ནས་ང་ལ་གཉའ་གནོན་བྱེད།”
མོ་སྐད་ཆ་འདིར་ཧ་ཅང་དགའ། མོ་ལི་ཨ་པོ་ཧྥུ་སི་ཁི་དང་མོ་བར་གྱི་འབྲེལ་བ་ཤེས་
པའི་རི་མོ་མཁན་དེ་ཚོར་ཕྲད་ན། མོའི་ཁྱོ་བོ་གླེང་ཚེ། ལག་པ་དགུང་དུ་གཡུགས་ཏེ་སྨྲ་བ།
“མི་འདིས་ཁོག་ཡངས་དཀྱེལ་ཆེ་བཀོལ་ནས་ང་ལ་གཉའ་གནོན་བྱེད།”
ཁོ་གཉིས་ཀྱི་འཚོ་བ་རོལ་སྟངས་ནི་ན་ནིང་དང་གཅིག་པ་གཅིག་རྐྱང་ཡིན། རེས་
གཟའ་གསུམ་པ་སླེབས་ཐེངས་རེར། ཁོ་ཚོས་ནམ་ཡང་དགོང་ཚོགས་བསྡུས་པ་རེད།
འཁྲབ་སྟོན་པས་གྱེར་འདོན་བྱེད། རི་མོ་མཁན་ཚོས་རི་མོ་འབྲི། མགུལ་སྦྲེང་ཆེ་བ་དཀྲོལ་
མཁན་ཚོས་མགུལ་སྦྲེང་ཆེ་བ་དཀྲོལ། གླུ་བས་གླུ་ལེན། སྔར་ལྟར་ཆུ་ཚོད་བཅུ་གཅིག་པར་
སླེབས་ན། ཟ་ཚོམས་སུ་འགྲོ་བའི་སྒོ་ཕྱེ་བ་དང་། ཏེ་མོ་ཧྥུས་འཛུམ་མདངས་མངོན་བཞིན་
སྨྲ་བ།
“སྐུ་ཞབས་རྣམ་པ། ཟ་མ་ཅུང་ཙམ་ཟ་རོགས།”
ཨོ་ལེ་ཀྱ་ཨེ་ཝན་ནོ་ཧྥུ་ནས་སྔར་བཞིན་མི་མིང་གྲགས་ཅན་བཙལ་བ་དང་། བཙལ་
ནས་རྙེད་ཀྱང་ཚིམ་པ་མེད་པར་ཡང་བཙལ་བ་རེད། སྔར་ལྟར་དགོང་མོ་རེ་རེར་ཕྱིར་ལོག་
པ་ཧ་ཅང་འཕྱི། འོན་ཀྱང་ཏེ་མོ་ཧྥ་ནི་ན་ནིང་ལྟར་སྔ་བར་ཉལ་མེད། ཁོ་རང་གི་དཔེ་ཁང་
དུ་བསྡད་དེ་ཅི་ཞིག་འབྲི་བཞིན་འདུག ཁོ་ཆུ་ཚོད་གསུམ་པར་ད་གཟོད་ཉལ་བ་དང་། ཆུ་
ཚོད་བརྒྱད་པར་མལ་ལས་ལངས་པ་རེད།
ཉིན་ཞིག་གི་ས་སྲོས་ལ། མོས་ཟློས་གར་ཁང་དུ་འགྲོ་རྩིས་བྱེད་ཅིང་། མེ་ལོང་མདུན་
དུ་ལངས་ནས་ལྭ་གྱོན་དུས། གློ་བུར་དུ་ཏེ་མོ་ཧྥུ་མོའི་ཉལ་ཤག་ཏུ་ཡོང་། ཁོས་ཤོམ་ལྭ་གྱོན་
ཞིང་མགུལ་ཆིངས་དཀར་པོ་མདུད་ཡོད། ཁོས་བྱམས་བརྩེའི་འཛུམ་མདངས་མངོན་བཞིན་
སྔར་དང་འདྲ་བར་དགའ་སྤྲོའི་ངང་ཁོའི་ཆུང་མའི་མིག་ལ་ལྟ་བ་དང་། གདོང་ལ་དགའ་
བའི་འཛུམ་གྱིས་ཁེངས་ཡོད།
“ད་ཅི་ངས་རང་གི་སློབ་ཐོབ་དཔྱད་རྩོམ་སྒྲོག་འདོན་བྱས་ཚར།” ཁོས་དེ་སྐད་སྨྲས་
རྗེས་མར་བསྡད་པ་དང་། རང་གི་པུས་མོར་རེག་བཞིན་འདུག
“ཅི་སྒྲོག་འདོན་བྱས་སམ” ཞེས་ཨོ་ལེ་ཀྱ་ཨེ་ཝན་ནོ་ཧྥུ་ནས་དྲིས།
“ཧ་ཧ” ཞེས་ཁོས་དགོད་བཞིན་སྐེ་བསྲིངས་ནས་མེ་ལོང་ནང་གི་ཁོའི་ཆུང་མའི་
བཞིན་ལ་བལྟས། རྒྱུ་མཚན་ནི་མོ་སྔར་བཞིན་མེ་ལོང་མདུན་དུ་ལངས་ནས་སྐྲ་ཤད་བཞིན་
ཡོད་ལ། ཁོར་རྒྱབ་བསྟན་ཡོད། “ཧ་ཧ” ཞེས་ཁོ་ཡང་གཅིག་བགད་དེ་སྨྲས་པ། “ཁྱོད་
ཀྱིས་ཤེས་རྒྱུ་རེད། ཁོ་ཚོས་ང་ལ་ནད་ལུགས་སྤྱི་བཤད་ཀྱི་འཆད་ཁྲིད་དགེ་རྒན་གྱི་ཐོབ་ཐང་
སྟེར་རྒྱུ་ཡིན་པ་འདྲ། ཕལ་ཆེར་སྟེར་རྒྱུ་རེད།”
ཁོའི་འཛུམ་མདངས་རྒྱས་ཤིང་དགའ་སྐྱིད་ཀྱིས་ཁེངས་པའི་བཞིན་མདངས་ལ་བལྟས་
ན། ཨོ་ལེ་ཀྱ་ཨེ་ཝན་ནོ་ཧྥུ་ནས་ཁོ་དང་མཉམ་དུ་དགའ་བ་དང་ཡིད་ཚིམ་པ་ཙམ་བྱས་པ་
ཡིན་ན། ཁོས་མོའི་དོན་དག་ཡོད་ཚད་ལ་བཟོད་སྒོམ་བྱེད་ཐུབ་པར་མ་ཟད། ད་ལྟ་བྱེད་ཐུབ་
ལ། མ་འོངས་པར་ཡང་བྱེད་ཐུབ་ལ། ཁོས་དོན་དག་ཐམས་ཅད་བརྗེད་ངེས་ཡིན་པ་ཤེས་
ཐུབ། འོན་ཀྱང་མོས་ནི “ནད་ལུགས་སྤྱི་བཤད” ཅེས་པའམ། “འཆད་ཁྲིད་དགེ་རྒན་
གྱི་ཐོབ་ཐང” ཟེར་བ་ཅི་ཡིན་པ་མི་ཤེས་པར་མ་ཟད། ད་དུང་ཟློས་གར་ལ་བལྟ་བར་དལ་
འགོར་བྱེད་པར་སེམས་ཁྲལ་བྱེད་པས། སྐད་ཆ་ཅི་ཡང་མ་བཤད།
ཁོ་དེར་སྐར་མ་གཉིས་ལ་བསྡད་རྗེས། རང་ལ་སྐྱོན་ཡོད་སྙམ་པའི་རྣམ་འགྱུར་གྱི་ངང་ཕྱིར་སོང་།
བདུན་པ།
དེ་ནི་ཟང་ཟིང་ཆེ་བའི་ཉིན་ཞིག་ཡིན།
ཏེ་མོ་ཧྥུའི་མགོ་ཧ་ཅང་ན་ཡིན་ཡོད། ཁོས་ཞོགས་པར་ཇ་མ་འཐུང་ལ། སྨན་ཁང་
དུའང་མ་སོང་། དཔེ་ཁང་དུ་ཐུར་ཁེའི་དབྱིབས་ཀྱི་འབོལ་ཁྲི་རིང་བོ་ཞིག་ཡོད་པ་དེའི་
ཐོག་ཏུ་ཉལ་ནས་འདུག ཉིན་གུང་ཆུ་ཚོད་བཅུ་གཉིས་ལྷག་ལ། ཨོ་ལེ་ཀྱ་ཨེ་ཝན་ནོ་ཧྥུ་
ན་འཆར་ཅན་ལྟར་སྒོར་བུད་དེ། ལི་ཨ་པོ་ཧྥུ་སི་ཁི་བཙལ་དུ་སོང་། མོས་བྲིས་པའི་བརྟན་
དངོས་གཟུགས་བྲིས་རི་མོ་ཞིག་ཡོད་པ་དེ་ཁོར་སྟོན་པ་དང་། གཞན་ཁོ་ཁ་སང་མོར་བལྟ་རུ་
མ་ཡོང་དོན་ཅི་ཡིན་འདྲི་བསམ་པ་རེད། མོས་ཀྱང་རི་མོ་འདིར་རིན་ཐང་ཅང་མེད་འདོད་
ལ། མོས་དེ་འབྲི་དོན་ནི་རི་མོ་མཁན་གྱི་སར་ཐེངས་ཤིག་འགྲོ་བར་དགོས་མེད་ཀྱི་ཁ་གཡོར་
ས་ཞིག་བཙལ་བ་ཙམ་ཡིན།
མོས་དྲིལ་ཅོང་མ་དཀྲོལ་བར་ཐད་ཀར་ནང་དུ་སོང་། མོས་སྒོ་ཁྱམས་སུ་ཆུ་ལྷམ་
ཕུད་དུས། བུད་མེད་ཀྱི་ལྭ་འདབས་ཤག་ཤག་གཡུག་པའི་སྒྲ་དང་བཅས་ཏེ་ཅི་ཞིག་ཁ་རོག་
གེར་རི་མོ་འབྲི་ཁང་དུ་འཛུལ་བ་ཐོས། མོས་དེ་མ་ཐག་ཏུ་ནང་དུ་བལྟས་ཚེ། ལྭ་འདབས་
དམར་སྨུག་ཅིག་གཡོ་བཞིན་རི་མོ་ཆེན་པོ་ཞིག་གི་ཕག་ཏུ་ཡིབ་པ་མ་གཏོགས་མ་མཐོང་།
རི་མོ་ཆེན་པོ་དེ་དང་རི་མོའི་སྟེགས་བུ་ཐོག་ཏུ་རས་ནག་པོ་ཞིག་ས་ལ་ཐུག་པར་བཀབ་ཡོད།
བུད་མེད་ཞིག་ཡིབ་པ་ཐག་ཆོད་རེད། སྔོན་ཆད་ཨོ་ལེ་ཀྱ“ཨེ་ཝན་ནོ་ཧྥུ་ན་མོ་རང་ཡང་རྒྱུན་
དུ་རི་མོ་ཆེན་པོ་དེའི་ཕག་ཏུ་ཡིབ་པ་དྲན། ལི་ཨ་པོ་ཧྥུ་སི་ཁིར་གནོང་ཡོད་པ་མངོན་གསལ་
རེད། མོ་སླེབས་པ་ལ་ཡ་མཚན་པ་དང་འདྲ་ལ། མོའི་ཕྱོགས་ལ་ལག་པ་གཉིས་བསྲིང་
ཤིང་དགོད་མ་འཛུམ་གྱིས་སྨྲས་པ།
“ཨ་ཨ། ཁྱེད་མཐོང་བ་དགའ་བྱུང་། འཕྲིན་བཟང་ཅི་ཞིག་བཤད་རྒྱུ་ཡོད་དམ།”
ཨོ་ལེ་ཀྱ་ཨེ་ཝན་ནོ་ཧྥུ་ནའི་མིག་ན་མཆི་མ་གོར་རོ་རོ་བྱེད། མོ་ངོ་ཚ་ཞིང་ཕྲག་དོག་
སྐྱེས། མོར་རུའུ་པུ་ཁྲི་གཅིག་བྱིན་རུང་། བུད་མེད་ཆ་མེད་དེ་དང་། མཛའ་དགྲ་
དེ་དང་། བུད་མེད་ཟོལ་མ་དེའི་མདུན་དུ་སྐད་ཆ་ཚིག་གཅིག་གཏན་ནས་སྨྲ་མི་སྲིད། བུད་
མེད་དེས་ད་ལྟ་རི་མོའི་ཕག་ཏུ་ཕལ་ཆེར་ཞེ་གནག་པའི་སྒོ་ནས་མོར་ཁོང་དགོད་བྱེད་ཀྱིན་
ཡོད་སྲིད།
“ངས་ཁྱེད་ལ་རི་མོ་ཞིག་ཁྱེར་ཡོང་ཡོད།” མོས་སྐད་དམའ་མོས་སྐྲག་མ་
དངངས་ཀྱིས་བཤད་པ་དང་། ཁ་ཤ་འདར་བཞིན “Nature morte”ཞེས་ཟེར།
“འོ་འོ། རི་མོ་རེད་དམ།”
རི་མོ་མཁན་གྱིས་སྐྱ་རིས་དེ་ལག་ཏུ་བླངས་རྗེས། ལྟ་བཞིན་ནང་དུ་སོང་བ་དང་།
མཉམ་མ་བཞག་པར་ཁང་བ་གཞན་ཞིག་གི་ནང་དུ་སོང་།
ཨོ་ལེ་ཀྱ•ཨེ་ཝན་ནོ་ཧྥུ་ན་ཕྱི་བཞིན་དྲང་མོར་ནང་དུ་སོང་།
“Nature morteསྤུས་བཟང་ཞིག་རེད།” ཁོས་ཆིག་ལབ་བྱེད་ཅིང་། རིམ་
བཞིན་གདངས་རིང་བར་སྨྲས་པ། “རོ་ མོ་  ཧོ་'
རི་མོ་འབྲི་ཁང་ནས་བྲེལ་འཚུབ་ཀྱི་གོམ་སྒྲ་དང་ལྭ་འདབས་ཤག་ཤག་གཡུག་པའི་སྒྲ་
གྲག་འོང་། དེར་བལྟས་ན། མོ་བུད་སོང་བ་རེད། ཨོ་ལེ་ཀྱ•ཨེ་ཝན་ནོ་ཧྥུ་ནས་སྐད་ཅོར་ཞིག་
བརྒྱབ་ཏེ། དངོས་པོ་ལྕི་མོ་ཞིག་བཟུང་ནས་རི་མོ་མཁན་གྱི་མགོར་བརྒྱབ་རྗེས། སྒོར་འགྲོ་བར་
བྱེད་མི་ཐུབ་པ་ལ་ཞེ་སྡང་སྐྱེས། ཡིན་ཡང་མོའི་མིག་མཆི་མས་གང་ནས་རབ་རིབ་ཏུ་གྱུར་ལ།
ཅི་ཡང་མི་རིག ཅི་ཞིག་ལ་ངོ་ཚ་བ་དང་འདྲ་ཞིང་། རང་ནི་ཨོ་ལེ་ཀྱ་ཨེ་ཝན་ནོ་ཧྥུ་ན་མིན་ལ།
རི་མོ་མཁན་ཡང་མིན་པར། སྦུར་མོ་ཆུང་ཆུང་ཙམ་ཞིག་ཡིན་པའི་ཚོར་བ་བྱུང་།
“ང་ཐང་ཆད་གི་” རི་མོ་མཁན་གྱིས་རི་མོ་དེར་ལྟ་བཞིན་ཉབ་བེ་ཉོབ་བེར་
འདུག་ལ། གཉིད་དཀྲོག་པ་དང་འདྲ་བར་མགོ་གཡུགས་ཏེ་སྨྲས་པ། “རི་མོ་འདི་བྲིས་པ་
མི་བཟང་རྒྱུ་མེད། དེ་སྨོས་ཅི་དགོས། ཡིན་ཡང་དེ་རིང་རི་མོ་གཅིག ན་ནིང་རི་མོ་གཅིག
ཟླ་གཅིག་འདས་ན་ཡང་རི་མོ་གཅིག ཁྱེད་ཀྱིས་བྲིས་ནས་མི་སུན་ནམ། ང་ནི་ཁྱེད་
ཡིན་ན། ཡི་ག་ལོག་པ་འདི་མི་འབྲི། ནན་ཏན་གྱིས་གླུ་དབྱངས་ལྟ་བུ་ལེན་པ་ཡིན། ཁྱེད་ནི་
རོལ་མོ་མཁན་ཞིག་རེད། ཁྱེད་མ་གཞི་ནས་རི་མོ་མཁན་ཞིག་བྱེད་མི་ཐུབ། ཁྱེད་ཀྱིས་མི་
ཤེས་སམ། ང་ཅི་འདྲའི་ངལ་བ་ལ་ཨང་། ང་མྱུར་དུ་སོང་ནས་ཁོ་ཚོར་ཇ་ཞིག་ཁྱེར་ཤོག་ཟེར་
དགོས། ཨེ་ཆོག་གི”
ཁོ་སྒོར་བུད་སོང་། ཨོ་ལེ་ཀྱ·ཨེ་ཝན་ནོ་ཧྥུ་ནས་ཁོས་ཁོའི་གཡོག་པོར་མངག་བཅོལ་
བྱེད་པ་ཐོས། ཁོར་གྱེས་ཁ་དང་འགྲེལ་བཤད་བྱ་མི་དགོས་པའི་ཆེད་དང་། ལྷག་པར་དུ་མི་
ངུ་བའི་ཆེད་དུ། ལི་ཨ་པོ་ཧྥུ་སི་ཁི་ཕྱིར་མ་ལོག་གོང་ལ་མོ་མྱུར་དུ་སྒོ་ཁྱམས་སུ་སོང་སྟེ། ཆུ་
ལྷམ་གོན་ནས་སྒོར་བུད། སྲང་དུ་འགྲོ་དུས་མོས་ད་གཟོད་དབུགས་ལེན་བདེ་བར་གྱུར་ལ།
ལི་ཨ་པོ་ཧྥུ་སི་ཁི་དང་། རི་མོ་དང་། ད་ཅི་རི་མོ་འབྲི་ཁང་དུ་མོའི་སྙིང་ཁར་ལྗིད་ལྡིག་གེར་
མནན་པའི་ངོ་ཚའི་ཚོར་བ་བཅས་ལ་ད་ནས་འབྲེལ་བ་རྦད་དེ་གཅོད་ཐུབ་སོང་སྙམ། ཚང་
མ་ཚར་སོང་བ་རེད།
མོ་ཤིང་རྟར་བསྡད་དེ་བུད་མེད་ཚེམ་བཟོ་བའི་སར་སོང་ལ། དེ་ནས་ཁ་སང་སོ་མ་འདི་
གར་སླེབས་པའི་པར་ན་ཨེལ་ལྟ་རུ་སོང་། ཡང་པར་ན་ཨེའི་ས་ནས་རོལ་མོའི་ཡི་གེའི་
ཚོང་ཁང་ཞིག་ཏུ་སོང་། ནམ་ནམ་ཞར་ཞར་ལ་སེམས་སུ་ལི་ཨ་པོ་ཧྥུ་སི་ཁི་ལ་སྡང་ཞིང་
གནག་ལ། རང་གི་ལ་རྒྱས་རབ་ཏུ་ཁེངས་པའི་འཕྲིན་ཞིག་ཇི་ལྟར་འབྲི་བ་དང་། དཔྱིད་
ཚེས་ནའམ་དབྱར་ཁར་ཏེ་མོ་ཧྥུ་དང་མཉམ་དུ་ཁེ་ལི་མི་ཡ་ལ་འགྲོ་བ་དང་། དེ་རུ་སྔོན་ཆད་
ཀྱི་འཚོ་བ་དང་འབྲེལ་བ་རྦད་དེ་གཅོད་པ་དང་། དེ་ནས་བཟུང་སྟེ་འཚོ་བ་གསར་བ་མགོ་
རྩོམ་པ་དྲན་ནས་ཡོད།
སྲོད་ལ་མོ་ཧ་ཅང་འཕྱིས་ནས་ཕྱིར་ཁྱིམ་དུ་ལོག མོས་ཕྱི་ལྭ་ཡང་མ་ཕུད་པར་མགྲོན་
ཚོམས་སུ་བསྡད། བསྡད་མ་ཐག་ཏུ་འཕྲིན་ཡིག་བྲིས། ལི་ཨ་པོ་ཧྥུ་སི་ཁིས་མོར་མོ་རི་མོ་
མཁན་ཞིག་བྱེད་མི་ཐུབ་ཟེར་བས། ད་ལྟ་འཁོན་ལན་སློག་པའི་ཆེད་དུ་མོས་ཁོར་ཚིག་
འགའ་ཕྱིར་བསློག་དགོས།
ཁོས་ལོ་རེ་རེར་བྲིས་པ་ནི་ནམ་ཡང་རིགས་གཅིག་པུ་དེ་ཡིན་
ལ། ཉི་མ་རེ་རེར་སྨྲ་བ་ནི་ནམ་ཡང་སྐད་ཆ་གཅིག་པུ་དེ་ཡིན་ཞེས་བྲིས་པ་དང་། ཡང་འདི་
ལྟར་བྲིས་ཏེ། ཁོ་ལངས་ནས་འགུལ་མི་ཐུབ་པར་གྱུར་ཟིན་ཏེ། སྔོན་ཆད་བླངས་ཟིན་པའི་
གྲུབ་འབྲས་ལས་གཞན་རྗེས་སུ་གྲུབ་འབྲས་ཤིག་ལོན་པའི་རེ་བ་མ་བྱེད། མོས་ད་དུང་འདི་
ལྟར་འབྲི་འདོད་དེ། ཁོར་སྔོན་ཆད་མོའི་ཤན་ཞུགས་བཟང་བོའི་ཁེ་ཧ་ཅང་ཐོབ་ཡོད། གལ་
ཏེ་ད་ནས་ཁོ་ཁ་ཐུར་དུ་སོང་ན། དེ་ནི་མོའི་ཤན་ཞུགས་དེར་ཚུལ་མིན་གྱི་མི་སྣ་སྟེ། དཔེར་
ན་དེ་རིང་རི་མོའི་ཕག་ཏུ་གཞའ་བའི་མི་དེ་ལྟ་བུའི་གྲིབ་ཕོག་པའི་རྐྱེན་གྱིས་ཡིན་ཟེར།
“སྙིང་སྡུག་ལགས” ཞེས་ཏེ་མོ་ཧྥུས་དཔེ་ཁང་ནས་བོས་བྱུང་ལ། སྒོ་ཕྱེ་མེད། “སྙིང་
སྡུག་ལགས།”
“ཁྱོད་ལ་ཅི་ཞིག་བཤད་རྒྱུ་ཡོད།”
“སྙིང་སྡུག་ལགས། ཁྱོད་ངའི་ཁང་བ་འདིར་མ་ཡོང་། སྒོ་ཁར་ལངས་ནས་ཉོན་དང་
ཆོག དོན་འདི་འདྲ་ཞིག་ཡིན། ཁེ་ཉིན་པར་སྨན་ཁང་དུ་ང་ལ་གག་པ་
གོས་པས། ད་ལྟ་ང་ན་ཡོད། རེམ་མར་སོང་ནས་ཁོ་རོ་སི་ཅེ་ལེ་ཧྥུ་བོས་ཤོག”
ཨོ་ལེ་ཀྱ་ཨེ་ཝན་ནོ་ཧྥུ་ནས་ཁྱོ་བོར་ནམ་ཡང་རུས་ནས་འབོད་ལ། མོས་མོར་འདྲིས་ཆེ་
བའི་སྐྱེས་པ་ཚང་མར་རུས་ནས་འབོད་པ་རེད། ཁོའི་ཆོས་མིང་ཨོ་ཤི་ཕུ་ཟེར་བ་ནི་བོས་ན།
ཀོ་གུ་ལིའི་ཨོ་ཤི་ཕུདང་། ཀུ་རེའི་ཚིག་ཅིག་སྟེ། “ཨོ་ཤི་ཕུ ཆུང་མར་དགའ། ཨ་ཤི་
ཧྥུ་རྩྭ་གདན་ཚོང་ཁང” ཞེས་པ་དེ་ཡིད་ལ་འཆར་དུ་འཇུག་པས། མོ་དེས་འབོད་པར་
མི་དགའ་བས་ཡིན། འོན་ཀྱང་ད་ལྟ་མོས་དེས་འབོད་དེ།
“ཨོ་ཤི་ཕུ། དེ་ཡིན་མི་སྲིད།”
“རེམ་མར་སོང་། ང་ལ་ནད་བྱུང་སོང་།” ཏེ་མོ་ཧྥུས་སྒོའི་ནང་ཕྱོགས་ནས་དེ་
སྐད་སྨྲས་པ་དང་། མོས་ཁོ་ཕྱིར་སོང་ནས་འབོལ་ཁྲི་རིང་བོའི་ཐོག་ཏུ་ཉལ་རྗེས། “རེམ་
མར་སོང” ཟེར་བ་ཐོས་ལ། ཁོའི་སྐད་གསལ་མི་གསལ་བ་ཞིག་གྲག་ཡོང་།
“འདི་ཅི་ཞིག་བྱས་སམ།” ཨོ་ལེ་ཀྱ་ཨེ་ཝན་ནོ་ཧྥུ་ནས་དེ་ལྟར་བསམས་པ་དང་།
སྐྲག་ནས་ལུས་ཧྲིལ་བོ་གྲང་ཤུར་ཤུར་དུ་གྱུར་ཏེ། “ནད་འདི་ཉེན་ཁ་ཆེ་བ་ལ” ཞེས་ཟེར།
མོས་གཏན་ནས་དགོས་པ་མེད་པའི་སྒོ་ནས་ཞག་སྒྲོན་བཏེགས་ཏེ་ཉལ་ཁང་དུ་སོང་།
དེར་མོས་ད་ཅི་ཞིག་བྱའམ་སྙམ་གྱིན་སོང་བ་ན། ཅི་བསམ་མེད་པར་མེ་ལོང་ནང་གི་རང་
ལ་གཅིག་བལྟས་ཚེ། མོའི་སྐྱ་ཞིང་དངངས་པའི་གདོང་དང་། ཕུ་རུང་ཐུང་བའི་སྟོད་ལྭ་དང་།
ལྭའི་བྲང་ཁའི་ལྟེབ་མ་སེར་པོ། ཤམ་ཐབས་ཐོག་གི་མེ་ཏོག་ཁྱད་ཅན་བཅས་མཐོང་བ་ན།
རང་ནི་བཙོག་ཅིང་འཇིགས་སུ་རུང་བ་ཞིག་ཡིན་པར་འདོད་ལ། གློ་བུར་དུ་ཏེ་མོ་ཧྥུ་ལ་ངོ་
གནོང་བ་དང་། ཁོས་མོར་རབ་ཏུ་བརྩེ་ཞིང་དུང་བ་ལ་ངོ་གནོང་བ་དང་། ཁོའི་ལོ་གཞོན་
པའི་ཚེ་སྲོག་ལ་ངོ་གནོང་བས་ན། མོ་ངོ་ཚ་ནས་གདོང་ཚ་བེར་བེར་དུ་གྱུར་པར་མ་ཟད།
ཐ་ན་ཁོ་ཡུན་རིང་ཞིག་ལ་ཡོང་ནས་མ་ཉལ་བའི་ཉལ་ཁྲི་སྟོང་བ་དེར་ངོ་གནོང་བར་གྱུར།
མོས་ཁོའི་རྒྱུན་ལྡན་གྱི་ཞི་དུལ་གྱི་ཁ་ལ་ཉན་པའི་བཞིན་མདངས་ཡིད་ལ་དྲན་བྱུང་བས།
མོའི་སེམས་རབ་ཏུ་སྡུག་ནས་ངུས་པ་དང་། ཁོ་རོ་སི་ཅེ་ལེ་ཧྥུ་ལ་ཞུ་བ་བྱེད་པའི་འཕྲིན་ཞིག་
བྲིས། དེ་དུས་ནམ་གུང་ཆུ་ཚོད་གཉིས་པར་སླེབས་ཡོད།
བརྒྱད་པ།
ཞོགས་པའི་ཆུ་ཚོད་བདུན་པ་ལྷག་ལ། ཨོ་ལེ་ཀྱ“ཨེ་ཝན་ནོ་ཧྥུ་ན་གཉིད་ནས་མ་
བརྒྱགས་པའི་རྐྱེན་གྱིས། ཀླད་པར་བྱིང་རྨུགས་འཐིབ་བེར་འདུག་ལ། སྐྲ་ཤད་མེད་པས།
བཞིན་རས་ཧ་ཅང་མི་སྡུག་པར་འདུག གདོང་ནས་ངོ་གནོང་བའི་རྣམ་འགྱུར་མངོན་ཏེ་
ཉལ་ཤག་ནས་སྒོར་ཡོང་། དུས་འདིར་ཁ་སྤུ་ནག་པོ་སྐྱེས་པའི་སྐུ་ཞབས་ཤིག་སྟེ། ཕལ་ཆེར་
སྨན་རམས་པ་ཡིན་པ་ཞིག་མོའི་མདུན་ནས་ཚོམས་ཕྱི་མར་སོང་། ཁང་བའི་ནང་དུ་སྨན་
དྲི་འཐུལ་འདུག ཁོ་རོ་སི་ཅེ་ལེ་ཧྥུ་དཔེ་ཁང་གི་སྒོ་འགྲམ་དུ་ལངས་ནས་འདུག་ལ། ལག་
པ་གཡས་པས་ཁའི་གཡོན་གྱི་ཁྱུང་རུ་འཁེལ་གྱིན་འདུག
“ཐུགས་རྒྱལ་མ་བཞེངས། ངས་ཁྱེད་ནང་དུ་ཁོར་བལྟ་བར་འགྲོ་རུ་འཇུག་མི་
ཐུབ།” ཁོས་ངོ་གནག་ནས་ཨོ་ལེ་ཀྱ•ཨེ་ཝན་ནོ་ཧྥུ་ན་ལ་སྨྲས་པ། “ནད་འདི་མི་ལ་གོས་
འགྲོ་བ་རེད། དེར་མ་ཟད། དོན་ངོ་མར་ཁྱེད་ནང་དུ་འགྲོ་དགོས་དོན་མེད། གང་ལྟར་ཡང་ཁོ་
ལ་ཚ་ཆེན་པོ་ལངས་ཡོད་ལ། ཚ་འཁྲུལ་ལབ་ཀྱིན་འདུག”
“ཁོ་ལ་གག་པ་ཕོག་པ་ངོ་མ་རེད་དམ།” ཨོ་ལེ་ཀྱ་ཨེ་ཝན་ནོ་ཧྥུ་ནས་སྐད་དམའ་
མོས་དྲིས།
“དྲང་མོར་བཤད་ན། ཁོ་གསོན་འདོད་མེད་པས། ཁོས་རང་སྡུག་རང་ཉོ་བྱས་པ་
རེད།” ཁོ་རོ་སི་ཅེ་ལེ་བྷུས་ཆིག་ལབ་བྱེད་ཅིང་། ཨོ་ལེ་ཀྱ་ཨེ་ཝན་ནོ་ཧྥུ་ནའི་སྐད་ཆར་ལན་
མ་བཏབ་པར། “ཁྱེད་ཀྱིས་ཁོར་ནད་འདི་ཇི་ལྟར་གོས་པ་ཤེས་སམ། རེས་གཟའ་གཉིས་
པར། ཁོས་སྦུ་གུས་གག་པ་བྱུང་བའི་བུ་ཙ་ཞིག་གི་སྐྱི་དཀར་འཇིབས་པ་རེད། འདི་ཅིའི་
དོན་ཡིན་ནམ། འདི་ནི་ཐོ་ཅོ་རེད། རེད་ཡ། ཐོ་ཅོ” ཞེས་ཟེར།
“ཁོའི་ནད་ལྗིད་དམ། ཧ་ཅང་ལྗིད་དམ།” ཨོ་ལེ་ཀྱ་ཨེ་ཝན་ནོ་ཧྥུ་ནས་དྲིས།
“རེད། བཤད་པ་ལྟར་ན། འདི་ནི་ཧ་ཅང་ལྗིད་པའི་གག་པ་དེའི་རིགས་རེད། ངོ་མ།
ཤི་ལེ་ཁེ་གདན་དྲངས་ཡོང་ན་ད་གཟོད་འགྲིག་པ་རེད།”
གཟུགས་ཆུང་ཞིང་སྐྲ་དམར་བ། སྣ་རིང་བའི་མི་ཞིག་ཡོང་། ཁོའི་སྐད་ལ་ཡ་ཧུ་དཱའི་
སྐད་འདྲེས་པ་ཞིག་ཡིན། དེའི་རྗེས་སུ་མི་གཟུགས་རིང་སྟོད་སྒུར། སྐྲ་ཡེགས་པ་ཞིག་འོངས་
ལ། ཕར་བལྟས་ན་མཆོད་གཡོག་ཆེན་མོ་ཡིན་པ་འདྲ། རྗེས་སུ་ན་གཞོན་ཚོན་པོ་གདོང་
དམར་བ། ཤེལ་མིག་གོན་པ་ཞིག་འོངས། འདི་ནི་སྨན་རམས་པ་ཚོ་ཁོ་ཚོའི་ལས་གྲོགས་
ལ་ལྟ་སྲུང་ལས་རེས་བྱེད་པར་ཡོང་བ་རེད། ཁོ་རོ་སི་ཅེ་ལེ་ཧྥུའི་ལས་རེས་རྫོགས་སོང་།
ཡིན་ཡང་ཕྱིར་མ་ལོག་པར་འདིར་བསྡད་དེ། གྲིབ་མ་བཞིན་དུ་ཁང་མིག་རེ་རེའི་ནང་དུ་
འགྲོ་འོང་བྱེད། གཡོག་མོས་བྲེལ་འཚུབ་ཀྱིས་སྨན་རམས་པ་ལས་རེས་པར་ཇ་ཁྱེར་ཡོང་
ལ། ཡང་སྨན་ཁང་དུ་སྨན་ལེན་པར་འགྲོ་དགོས་པས། ཁང་བའི་ནང་ལ་གད་བདར་བྱེད་
མཁན་མེད། གང་སར་སྟོང་ལྷང་ལྷང་ཡིན་ཞིང་། སྐྱོ་ཉམས་སྡུག་མདོག་གིས་ཁེངས་འདུག
ཨོ་ལེ་ཀྱ•ཨེ་ཝན་ནོ་ཧྥུ་ན་རང་གི་ཉལ་ཤག་ཏུ་བསྡད་འདུག སེམས་སུ་མོས་ཁྱོ་བོར་
གཡོ་ཟོལ་བྱས་པའི་རྐྱེན་གྱིས། འདི་ནི་གོང་མ་ལྷས་མོར་ཆད་པ་བཅད་པ་རེད་སྙམ། སྨྲ་བ་
ཉུང་ལ། ནམ་ཡང་སྡུག་སྨོས་མི་འདོན་པས་ན། མིས་རྒྱུས་ལོན་དཀའ་བའི་མི་ཞིག་དང་།
གཤིས་ཀ་གཡུང་ཞིང་བསྲུན་པས་རང་གཤིས་ཤོར་བའི་མི་ཞིག་དང་། ཡིད་གཞུངས་དྲགས་
པས་སྙིང་སྟོབས་མེད་ཅིང་གཉོམ་ཆུང་དུ་གྱུར་པའི་མི་ཞིག་སྟེ། དུས་ད་ལྟ་ས་གཅིག་ཏུ་
གྲོགས་མེད་ཁེར་རྐྱང་དུ་འབོལ་ཁྲི་རིང་བོ་ཞིག་གི་ཐོག་ཏུ་ཉལ་ཏེ་ན་ཟུག་མྱོང་གིན་ཡོད་
ཀྱང་། འཁང་ར་ཚིག་གཅིག་ཀྱང་མི་བཤད། གལ་ཏེ་ཁོས་ལེ་བདའ་བྱེད་པའམ། ཡང་ན་
ཚ་འཁྲུལ་ཙམ་བཤད་པ་ཡིན་ན། ལས་རེས་སྨན་པས་གནད་དོན་ནི་གག་པ་ཁོ་ནའི་ཐོག་
ནས་བྱུང་བ་མིན་པ་ཤེས་སྲིད་ལ། ཁོ་ཚོས་ཁོ་ལོ་སི་ཅེ་ལེ་ཧྥུ་ལ་འདྲི་སྲིད། ཁོས་ནི་ཐམས་
ཅད་ཤེས་ཡོད། ཁོས་རང་གི་གྲོགས་པོའི་ཆུང་མར་ལྟ་དུས། ཁོའི་མིག་མདངས་ལས་མངོན་
པ་ནི། མོ་ནི་ད་གཟོད་ཉེས་ཅན་གཏེ་བོ་ཡིན་ལ། གག་པ་ནི་ལག་རོགས་ཙམ་ཡིན་ཟེར་བ་
དང་འདྲ་བར་ཁག་མེད་དོ། །ད་ལྟ་མོས་ཧྥུར་ཀྱ་གཙང་བོའི་ངོས་ཀྱི་མཚན་ཟླ་དེ་མི་དྲན་ལ།
བརྩེ་དུང་གི་ལབ་གླེང་དག་ཀྱང་མི་དྲན་པར་མ་ཟད། ཁོ་ཚོའི་ཞིང་གྲོང་གི་བག་སྤྲོའི་འཚོ་
བ་ཡང་མི་དྲན། དེ་བས། མོས་མདོ་མེད་ཀྱི་སྟོང་བསམ་དང་། ལང་ཤོར་བྱས་པའི་རྐྱེན་གྱིས།
མི་གཙང་ལྗན་ལྗིན་གྱི་དངོས་པོ་ཞིག་གིས་རང་གི་མགོ་ནས་རྐང་བའི་བར་སྦགས་པས། ད་
ནས་བཀྲུས་ནས་དག་ཐབས་མེད་པར་བྱས་པ་དེ་ཁོ་ན་དྲན་པ་རེད།
“ཨ་ཙི། ངས་ཟོལ་ཟོག་བྱས་པ་ཐལ་དྲགས་སོང་།” མོས་མོ་དང་ལི་ཨ་པོ་ཧྥུ་སི་ཁིའི་
ཞེ་སུན་པའི་བརྩེ་དུང་དེ་དྲན་ཚེ། རང་དབང་མེད་པར “ངོ་མ་འཆི་རྒྱུའི་དོན་དག་འདི་
འདྲ་བྱས་པ་རེད་ཨང་” ཞེས་བསམས།
ཆུ་ཚོད་བཞི་པར། མོ་དང་ཁོ་རོ་སི་ཅེ་ལེ་ཧྥུས་ལྷན་དུ་ཟ་མ་ཟོས། ཁོས་ཅི་ཡང་མི་ཟ་
བར་རྒུན་ཆང་དམར་པོ་ཁོ་ན་འཐུང་བ་དང་། སྨིན་མ་བསྡུས་ནས་འདུག མོས་ཀྱང་ཅི་
ཡང་མ་ཟོས། མོས་ལན་རེར་སེམས་སུ་གསོལ་བ་འདེབས་ལ། གོང་མ་ལྷ་ལ་དམ་བཅས་པ་
སྟེ། གལ་ཏེ་ཏེ་མོ་ཧྥུའི་ནད་དྲག་ན། མོ་སླར་ཡང་ཁོར་དགའ་བ་དང་། ཁོའི་ཆུང་མ་རྣམ་དག་
བྱ་རྒྱུ་ཟེར། མཚམས་རེར་མོས་ཡུད་ཙམ་ལ་རང་ཉིད་བརྗེད་དེ། ཁོ་རོ་སི་ཅེ་ལེ་ཧྥུ་ལ་བལྟས་
ཏེ། “མཚན་སྙན་གྲགས་ཅི་ཡང་མེད་པ་དང་། གཞན་ལས་ལྷག་པའི་ཁྱད་ཆོས་ཅི་ཡང་
མེད་པ། དེའི་ཁར་ངོ་ཡོངས་གཉེར་མས་ཁེངས་པའི་གདོང་ཞིག་ཐོགས་ཡོད་ལ། གུས་སྲོལ་
ཅུང་ཙམ་ཡང་མི་ཤེས་པའི་མི་འདི་འདྲ་ཞིག་ཡིན་ན། དོན་སྙིང་ཅི་ཞིག་ཡོད་དམ” ཞེས་
སེམས་སུ་སྙམ། མཚམས་རེར་མོས་གོང་མ་ལྷས་མྱུར་དུ་མོ་འཆི་རུ་འཇུག་སྲིད་སྙམ། མོར་
ནད་གོས་པར་སྐྲག་པའི་རྐྱེན་གྱིས། མོ་ཐེངས་གཅིག་ལ་ཡང་དཔེ་ཁང་དུ་ཁྱོ་བོར་བལྟ་བར་
མ་སོང་། མདོར་ན། མོའི་སེམས་ཁ་རྨོངས་ཤིང་ཡི་མུག་པ་དང་། མོའི་འཚོ་བ་བརླགས་ཚར་
བ་དང་། ད་ནི་སྐྱོབ་ཐབས་ཅི་ཡང་མེད་པ་ངོས་ཟིན།
ཟ་མ་ཟོས་རྗེས། ས་རུབ་སོང་། ཨོ་ལེ་ཀྱ་ཨེ་ཝན་ནོ་ཧྥུ་ན་མགྲོན་ཚོམས་སུ་སོང་ཚེ། ཁོ་
རོ་སི་ཅེ་ལེ་ཧྥུ་ཉལ་སའི་རྐུབ་སྟེགས་ཐོག་ཏུ་ཉལ་ཡོད་ཅིང་། གསེར་སྐུད་ཀྱིས་གཙགས་
པའི་འབོལ་གདན་ཞིག་ལ་མགོ་བསྙེས་ཏེ་གཉིད་དེ། “ཤི་ ཕུ་ ཨ། ཤི་
ཕུ་ ཨ” ཞེས་སྡུར་བ་འཐེན་གྱིན་ཡོད།
སྨན་རམས་པ་ཚོ་སྒོར་འགྲོ་ནང་འོང་གིས་ལས་རེས་བྱེད། ཡིན་ཡང་འདི་འདྲའི་
ཆལ་ཆོལ་ལ་ཡིད་འཇོག་མི་བྱེད། མི་ཆ་མེད་ཅིག་མགྲོན་ཚོམས་སུ་གཉིད་ནས་སྡུར་བ་
འཐེན་ནའང་ཆོག གྱང་ངོར་རི་མོའི་མ་ཕྱི་ཅི་འདྲ་མང་པོ་བཀལ་ཡོད་ནའང་ཆོག ཁང་
བའི་ནང་གི་བཀོད་སྒྲིག་ཅི་འདྲའི་གྲ་དག་ཡིན་ནའང་ཆོག ཁང་བ་འདིའི་བདག་མོའི་སྐྲ་
གཟིངས་ཤིང་ཆ་ལུགས་ཆལ་ཆོལ་ཡིན་ཡང་ཆོག མདོར་ན། ད་ལྟ་འདི་ཐམས་ཅད་ཀྱིས་
མིའི་དང་བ་འདྲེན་མི་ཐུབ་བོ། སྨན་རམས་པ་ཞིག་ཅི་ཡིན་མི་ཤེས་པར་གཅིག་བགད་པ་
ན། དགོད་སྒྲ་དེར་ཡ་མཚན་ཞིང་སྐྲག་སྣང་སྟེར་བའི་སྒྲ་ཞིག་ཡོད་པས། དེ་ཐོས་ན་མི་ལ་
སྐྲག་སྣང་སྐྱེས་ཡོང་།
ཨོ་ལེ་ཀྱ་ཨེ་ཝན་ནོ་ཧྥུ་ན་ཐེངས་གཉིས་པར་མགྲོན་ཚོམས་སུ་ཡོང་ཚེ། ཁོ་རོ་སི་ཅེ་ལེ་
ཧྥུ་གཉིད་མེད་དེ། ཙོག་ནས་དུ་བ་འཐེན་གྱིན་ཡོད།
“ཁོར་སྣ་ཁུང་གི་གག་པ་བྱུང་འདུག” ཅེས་ཁོས་སྐད་དམའ་མོས “སྙིང་ལྡིང་བ་
རྒྱུན་ལྡན་མ་རེད། ངོ་མ། དོན་དག་མི་བཟང་གི " ཞེས་ཟེར།
ཨོ་ལེ་ཀྱ་ཨེ་ཝན་ནོ་ཧྥུ་ནས “དེས་ན་ཁྱེད་ཤི་ལེ་ཁེ་གདན་འདྲེན་དུ་སོང་དང” ཞེས་ཟེར།
“ཁོ་ཡོང་ཟིན་པ་རེད། གག་པ་སྣ་ཁུང་དུ་འགྲམས་པ་ཤེས་མཁན་ནི་ཁོ་རེད། འེ། ཤི་
ལེ་ཁེ་ཡོང་ཡང་ཕན་ཐོགས་ཅི་ཡང་མེད། ངོ་མ། ཤི་ལེ་ཁེས་ཅི་ཡང་ཕན་མི་ཐོགས། ཁོ་ནི་ཤི་
ལེ་ཁེ་དང་། ང་ནི་ཁོ་རོ་སི་ཅེ་ལེ་ཧྥུ་ཡིན་པ་དེ་ཙམ་རེད།”
དུས་ཚོད་ནི་རིང་ནས་རྫོགས་རྒྱུ་མེད་པ་ཞིག་ཡིན། ཨོ་ལེ་ཀྱ་ཨེ་ཝན་ནོ་ཧྥུ་ན་ཞོགས་
པ་ནས་ཉ་ར་མ་བྱས་པའི་ཉལ་ཁྲི་ཐོག་ཏུ་ལྭ་མ་ཕུད་པར་ཉལ་ཏེ། ཐམ་མེ་ཐོམ་མེར་གཉིད་
སོང་། མོའི་རྨི་ལམ་དུ་ཁང་བའི་ནང་དུ་ས་ནས་གནམ་གཅལ་བར་དུ་ལྕགས་རྡོག་ཆེན་པོ་
ཞིག་གིས་ཕྱུར་བུར་གང་ཡོད། ལྕགས་རྡོག་ཆེན་པོ་དེ་སྤོས་ན། ད་གཟོད་ཚང་མ་བདེ་བར་
སྡོད་ཐུབ། གཉིད་ལས་སད་པ་ན། མོས་དེ་ནི་ལྕགས་རྡོག་མིན་པར། ཏེ་མོ་ཧྥུའི་ནད་ཡིན་པ་
ད་གཟོད་ཤེས།
“Nature morte, བར་ཆད་རེད།” མོས་དེ་ལྟར་བསམས། དེ་ནས་ཅི་ཡང་
དྲན་རྒྱུ་མེད་པར་གྱུར། “རོ་མོ་ཤི་ལེ་ཁེ་ཅི་འདྲ་ཡིན་ནམ། ཤི་ལེ་ཁེ་དང་ཤི་ལེ་
ཁེ། ད་ལྟ་ངའི་གྲོགས་པོ་ཚོ་གང་དུ་ཡོད་དམ། ཁོ་ཚོས་ངེད་ཚང་ལ་ཆག་སྒོ་བྱུང་བ་ཤེས་
སམ། གོང་མ་ལྷ་ཨ། ང་སྐྱོབ་རོགས་ཞུ། ང་ལ་སྙིང་རྗེས་གཟིགས་རོགས།”
ལྕགས་རྡོག་དེ་སླར་ཡོང་། དུས་ཚོད་རིང་བོ་འགོར་སོང་། ཡིན་ཡང་ཐོག་སོ་
འོག་མའི་ཅོང་ཡང་ཡང་བརྡུངས་བྱུང་། སྒོའི་དྲིལ་བུ་མཚམས་མེད་པར་གྲག་བྱུང་། སྨན་
རམས་པ་ཚོ་གཅིག་རྗེས་གཉིས་མཐུད་ཀྱིས་ནང་དུ་འོང་། གཡོག་མོ་ཞིག་ནང་དུ་
འོང་། ལག་པ་གཉིས་ཀྱིས་སྡེར་མ་བཀྱགས་ཡོད། སྡེར་མའི་ཐོག་ཏུ་ཤེལ་ཕོར་སྟོང་བ་
ཞིག་བཞག་ཡོད།
“ལྕམ་མོ། ངས་ཉལ་ཁྲི་ཐོག་ལ་གཙང་སྦྲ་ཞིག་བྱེད་དགོས་སམ” ཞེས་མོར་དྲིས།
ལན་ཅི་ཡང་མ་བཏབ་པས། མོ་བུད་སོང་། ཐོག་སོ་འོག་མའི་ཅོང་བརྡུངས་བྱུང་། རྨི་
ལམ་དུ་མོས་ཧྥུར་ཀྱ་གཙང་བོའི་ཆར་བ་རྨིས། ཡང་མོའི་ཉལ་ཁང་དུ་མི་ཞིག་ཡོང་། མི་ཆ་
མེད་ཅིག་ཡིན་པ་འདྲ། ཨོ་ལེ་ཀྱ་ཨེ་ཝན་ནོ་ཧྥུ་ན་ཧར་གྱིས་ལངས། མོས་མི་དེ་ནི་ཁོ་རོ་སི་
ཅེ་ལེ་ཧྥུ་ཡིན་པ་ཤེས།
མོས “ད་ལྟ་ཆུ་ཚོད་དུ་བ་རེད” ཅེས་དྲིས།
“ཆུ་ཚོད་གསུམ་པར་སླེབ་ལ་ཁད་ཡོད།”
“འོ། དོན་ཅི་ཞིག་ཡོད།
“ད་དོན་བཟང་ཞིག་ཡོད་སྲིད་དམ། ཁོ་འདས་སོང་། ང་ཁྱེད་ལ་དེ་བཤད་དུ་
ཡོང་བ་ཡིན།”
ཁོ་ངུས་ཀྱང་ངུས་པ་དང་། ཉལ་ཁྲིའི་ཁར་མོའི་གམ་དུ་བསྡད་དེ། ཕུར་ཁས་མིག་
ཆུ་ཕྱིས། མོས་དེ་མ་ཐག་ཏུ་ཅི་ཡིན་ཧ་མ་གོ་བ་དང་། དེར་མཐུད་ནས་ལུས་ཕུང་འཁྱགས་
བསིལ་ལེར་གྱུར་ལ། ཡུད་ཙམ་ནས་ལག་པས་བྲང་ཁར་ཕྱག་རྒྱ་རྒྱ་གྲམ་བྱས།
“ཁོ་འདས་སོང་།” ཁོས་སྐད་དམའ་མོས་ཡང་གཅིག་སྨྲས་པ་དང་། ཡང་ངུས་
སོང་། “ཁོ་ཤི་བ་ནི་ཁོས་རང་ཉིད་བློས་བཏང་བས་རེད། ཚན་རིག་ལ་མཚོན་ན། འདི་
ནི་ཅི་འདྲའི་གྱོང་གུད་ཆེན་པོ་ཞིག་རེད་ཨང་།” ཁོས་སེམས་རབ་ཏུ་སྡུག་པའི་ངང་སྨྲས་པ།
“ང་ཚོ་ཚང་མ་ནི་ཁོ་དང་བསྡུར་ན། ཁོ་ནི་ངོ་མ་རླབས་ཆེན་ཟེར་ཆོག་པའི་མི་ཞིག་དང་།
མི་ཁྱད་དུ་འཕགས་པ་ཞིག་ཡིན། ཅི་འདྲའི་སྐྱེས་ཐོབ་ཤེས་རབ་ཅན་ཞིག་རེད་ཨང་། ཁོས་
ང་ཚོར་རེ་བ་ཆེན་པོ་ཁྱེར་ཡོང་ཡོད་པ་རེད་ཡ།” ཁོ་རོ་སི་ཅེ་ལེ་ཧྥུས་ལག་སོར་བསྣོལ་ཏེ་
སྨྲས་པ། “བདག་གི་གོང་མ་ལྷ་ཨ། འདི་ལྟ་བུའི་ཚན་རིག་མཁན་ནི་ད་ལྟ་ང་ཚོས་སྒྲོན་མེ་
བཏེགས་ནས་བཙལ་ཡང་རྙེད་ནི་མ་རེད། ཨོ་ཤི་ཁ་ཏེ་མོ་ཧྥུ། ཨོ་ཤི་ཁ་ཏེ་མོ་བྷུ་ལགས། ཁྱེད་
འདི་འདྲའི་གནས་སུ་ལྷུང་དོན་ཅི་ཡིན། ཨ་ཡ། བདག་གི་གོང་མ་ལྷ་ཨ།"
ཁོ་རོ་སི་ཅེ་ལེ་ཧྥུའི་སེམས་ཕམ་ནས་ལག་པ་གཉིས་ཀྱིས་གདོང་བཀབ་པ་དང་། མགོ་
གཡུག་གིན་འདུག
“ད་དུང་ཁོ་ལ་དེ་འདྲའི་ཀུན་སྤྱོད་ཀྱི་སྟོབས་ཤུགས་ཤིག་ཡོད” ཅེས་ཁོས་མུ་མཐུད་
དེ་སྨྲས་པ་དང་། མི་གང་ཞིག་གི་ཐོག་ལ་ཁོང་ཁྲོ་ཇེ་ཆེ་ཇེ་ཆེར་གྱུར་པ་དང་འདྲ་བར་སྨྲས་
པ། “འདི་ནི་སེམས་བཟང་། ལྷད་མེད། བྱམས་བརྩེ་ལྡན་པའི་རྣམ་ཤེས་ཤིག་ཡིན་ཏེ། ཁོ་
ནི་མི་མིན། ཆུ་ཤེལ་ཡིན། ཁོས་ཚན་རིག་ལ་ཞབས་འདེགས་ཞུ་བ་དང་། ཚན་རིག་གི་ཆེད་
དུ་ཤི་བ་རེད། ཁོས་ཉིན་གང་བོར་གླང་རྒན་ལྟར་ལས་ཀ་བྱེད་པ་དང་། སུས་ཀྱང་ཁོ་ལ་ཤ་མི་
ཚ། ན་གཞོན་གྱི་ཚན་རིག་མཁན་འདི་སྟེ། མ་འོངས་པའི་དགེ་རྒན་ཆེན་མོ་ཁོས་སྒེར་གྱིས་
ནད་བརྟག་སྨན་བཅོས་མི་བྱེད་ཀ་མེད་བྱུང་ཞིང་། དགོང་མོར་ལོ་ཙཱ་བྱས་ནས། བེད་མེད་ཀྱི་
དངོས་པོ……མདོ་མེད་འདི་རིགས་ཉོ་བར་དངུལ་བཙལ་ཐབས་བྱས་པ་རེད།”
ཁོ་རོ་སི་ཅེ་ལེ་ཧྥུས་སྡང་སེམས་སྐྱེས་པའི་ངང་ཨོ་ལེ་ཀྱ•ཨེ་ཝན་ནོ་ཧྥུ་ན་ལ་ལྟ་བ་དང་།
ལག་པ་གཉིས་བསྲིངས་ནས་ཉལ་རས་བཟུང་སྟེ་ཁྲོས་འཁྲུགས་ཀྱིས་དེ་གཤགས་ལ། ཡོད་
ཚད་ཉལ་རས་དེའི་ལེ་ལན་ཡིན་པ་དང་འདྲའོ།
“ཁོས་རང་ལ་ཤ་མི་ཚ་ལ། གཞན་གྱིས་ཀྱང་ཁོར་ཤ་མི་ཚ། འེ། ངོ་མ། སྟོང་བཤད་
ཅིག་བྱས་པར་ཕན་པ་ཅི་ཞིག་ཡོད་དམ།”
“རེད། ངོ་མ་ས་ཐོག་ན་ཆེས་ཉུང་བའི་མི་ཞིག་རེད།” མགྲོན་ཚོམས་སུ་མི་ཞིག
གིས་ཕོ་སྐད་གདངས་དམས་སྨྲས།
ཨོ་ལེ་ཀྱ་ཨེ་ཝན་ནོ་ཧྥུ་ནས་ཁོ་དང་མཉམ་དུ་འཚོ་བའི་བརྒྱུད་རིམ་ཡོངས་ཕྱིར་དྲན་
བྱས་ལ། མགོ་ནས་མཇུག་བར་གྱི་བརྒྱུད་རིམ་ཕྲ་མོ་ཡང་མ་བསྐྱུར་བར་ཕྱིར་དྲན་བྱས་པ་ན།
མོས་ད་གཟོད་གློ་བུར་དུ་ཤེས་པ་སྟེ། ཁོ་ནི་དངོས་གནས་ས་ཐོག་ན་ཆེས་ཉུང་བའི་མི་ཞིག་
དང་། ཁྱད་དུ་འཕགས་པའི་མི་ཞིག་ཡིན་ལ། མོས་ངོ་ཤེས་པའི་མི་གང་དང་བསྡུར་ན། ཁོ་ནི་
རླབས་ཆེན་གྱི་མི་ཞིག་རེད། མོས་ཚེ་འདས་ཀྱི་ཕ་ལ་སོགས་པའི་ཁོ་དང་ལྷན་དུ་བྱ་བ་བྱེད་
པའི་སྨན་རམས་པ་ཚོས་ཁོར་ཇི་ལྟར་ལྟ་བ་ཕྱིར་དྲན་བྱས་ཚེ། ཁོ་ཚོས་ཁོ་ནི་མ་འོངས་པའི་
མི་སྙན་གྲགས་ཅན་ཞིག་ཡིན་པར་ངེས་ཤེས་བྱུང་ཡོད་པ་མོས་ད་གཟོད་ཤེས་སོང་། གྱང་
དང་། གནམ་གཅལ་དང་། གློག་སྒྲོན་དང་། མཐིལ་ཤིང་ཐོག་གི་ས་གདན་བཅས་ཀྱིས་མོར་
འཕྱ་བའི་མིག་བརྡབས་ཏེ། “གོ་སྐབས་འཛུར་སོང་། གོ་སྐབས་འཛུར་སོང” ཞེས་ཟེར་བ་
དང་འདྲ། མོ་ངུ་བཞིན་ཉལ་ཤག་ནང་ནས་སྒོར་བརྒྱུགས་པ་དང་། མགྲོན་ཚོམས་སུ་སྐྱེས་
པ་ཆ་མེད་ཅིག་གི་འགྲམ་ནས་ཕར་བརྒྱུགས་ཏེ། ཁྱོ་བོའི་དཔེ་ཁང་ནང་དུ་མཆོངས། ཁོ་
ཐུར་ཁེའི་དབྱིབས་ཀྱི་འབོལ་ཁྲི་རིང་བོའི་ཐོག་ཏུ་འགུལ་ཡང་མི་འགུལ་བར་ཉལ་འདུག་
ལ། ཁོག་སྨད་དུ་ཉལ་ཐུལ་བཀབ་ཡོད། ཁོའི་གདོང་རིད་ཅིང་སྐེམ་ནས་ལྟ་བར་སྐྲག་པ་
ཞིག་ཡིན་ལ། ངོ་མདོག་སེར་ཞིང་སྐྱ་བོ་ཡིན། དེ་འདྲའི་ངོ་མདོག་ནི་མི་གསོན་པོའི་གདོང
ནས་མི་མཐོང་། དཔྲལ་བ་དེ་དང་། སྨིན་མ་ནག་པོ་དེ་དང་། རྒྱུས་ཆེ་བའི་འཛུམ་མདངས་
དེ་ཁོ་ན་ལས་ད་གཟོད་ཁོ་ནི་ཏེ་མོ་ཧྥུ་ཡིན་པ་ཤེས་ཐུབ། ཨོ་ལེ་ཀྱ་ཨེ་ཝན་ནོ་ཧྥུ་ནས་མྱུར་
དུ་ཁོའི་བྲང་ཁ་དང་། ཁོའི་དཔྲལ་བ་དང་། ཁོའི་ལག་པར་རེག བྲང་ཁ་ན་ད་དུང་དྲོད་རྔ་
ཙམ་ཡོད། འོན་ཀྱང་དཔྲལ་བ་དང་ལག་པ་གཉིས་ནི་འཁྱགས་ནས་ཤ་བརྩེ་བ་ཞིག་ཡིན།
ཕྱེ་མ་བཙུམ་གྱི་མིག་ཟུང་དེས་ཨོ་ལེ་ཀྱ•ཨེ་ཝན་ནོ་ཧྥུ་ན་ལ་བལྟས་མེད་པར། ཉལ་ཐུལ་ལ་
བལྟས་འདུག
“ཏེ་མོ་ཧྥུ།” མོས་སྐད་བརྒྱབ་ནས་བོས། “ཏེ་མོ་ཧྥུ།”
མོས་ཁོར་འདས་དོན་ཐམས་ཅད་ནི་ནོར་འཁྲུལ་ཡིན་པ་དང་། དོན་དག་ནི་ད་དུང་རྩ་
བ་ནས་ཕྱིར་བཟློག་ཐབས་མེད་པ་ཞིག་མིན་པ་དང་། འཚོ་བ་ནི་སྔར་བཞིན་བཟང་ཞིང་
སྐྱིད་པ་ཞིག་ཡིན་པ་སྨྲ་འདོད་པ་རེད། མོས་ད་དུང་ཁོར་འདི་ལྟར་སྨྲ་འདོད་དེ། ཁོ་ནི་ས་
ཐོག་ན་ཆེས་ཉུང་བའི་མི་ཞིག་དང་། ཁྱད་དུ་འཕགས་པའི་མི་ཞིག་དང་། རླབས་ཆེན་གྱི་མི་
ཞིག་ཡིན་ལ། མོས་སྐྱེ་བ་གཅིག་གི་ཚེ་གང་ལ་ཁོར་བཀུར་སྟི་བྱེད་ཅིང་། ཁོར་ཕྱག་འཚལ་
ལ། ཁོ་བླ་མར་ཁུར་ནས་གུས་ཞུམ་བྱ་རྒྱུ།
“ཏེ་མོ་ཧྥུ” ཞེས་མོས་ཁོ་འབོད་ཅིང་། ཁོའི་ཕྲག་པར་རྡེབ་ལ། ཁོ་ད་ནས་སད་རྒྱུ་མེད་
པ་ལ་ཡིད་མི་ཆེས་པས། “ཏེ་མོ་ཧྥུ་ལགས། ཏེ་མོ་ཧྥུ་ཨ” ཞེས་འབོད།
མགྲོན་ཚོམས་སུ་ཁོ་རོ་སི་ཅེ་ལེ་ཧྥུས་གཡོག་མོ་ཞིག་ལ་བཀའ་འབེབ་པ་སྟེ།
“ཡང་དང་ཡང་དུ་འདྲི་རྒྱུ་ཅི་ཞིག་ཡོད་དམ། ཁྱེད་ཆོས་ཁང་གི་གཉེར་བའི་སར་
སོང་སྟེ། རྒན་གསོ་ཁང་གིས་གསོ་བའི་རྒན་མོ་དེ་ཚོ་གང་དུ་བསྡད་ཡོད་པ་གཅིག་དྲིས་
དང་། ཁོ་ཚོས་པུར་ཁྲུས་དང་པུར་བཅོས་བྱེད་ཤེས་ལ། བྱ་དགོས་པ་ཚང་མ་ཡག་པོ་བྱེད་
པ་རེད།”
1892ལོར།

ནད་ཁང་ཨང་དྲུག་པ།

གཅིག
སྨན་ཁང་གི་ར་བའི་ནང་དུ་འགྲུལ་ཁང་ཐོག་ཁང་མི་ཆེ་བ་ཞིག་ཡོད། དེའི་མཐའ་སྐོར་
དུ་བྱི་འཛིན་དང་ཟྭ། རི་སྐྱེས་གསོ་མ་ཚང་ཚིང་དུ་སྐྱེས་ཡོད། འགྲུལ་ཁང་འདིའི་
རྒྱ་ཕིབས་ལ་བཙའ་ཆགས་འདུག་ཅིང་། དུ་ཁུང་ཡང་འཁྱལ་ནས་ཡོ་འདུག སྒོ་ཁའི་སྐས་
ཀྱི་ཤིང་རུལ་ནས་ཐོག་ཏུ་རྩྭ་ལྡུམ་སྐྱེས་ཡོད། གྱང་ངོས་ཀྱི་ཞལ་བ་བྲུལ་ནས་གྱང་ངོས་ཁྲ་ཁྲ་
མ་ཁྲར་གྱུར་འདུག འགྲུལ་ཁང་འདིའི་མདུན་ནི་སྨན་ཁང་ཡིན་ཞིང་། ལྟག་ག་ནི་ས་ཞིང་
ཡིན། ས་ཞིང་དང་འགྲུལ་ཁང་གི་བར་ནི་གྱང་ཁར་ཕུར་བ་བརྡབས་པའི་ཐལ་མདོག་གི་
གྱང་ཞིག་གིས་བཅད་ཡོད། ཕུར་མགོ་འབིག་འབིག་ཡར་བསླངས་པ་དེ་དང་། གྱང་དེ་དང་།
འགྲུལ་ཁང་དེ་བཅས་ལ་ཁྱད་པར་གྱི་འཇིགས་སྣང་ཐིབ་པོ་དང་། སྡིག་སྒྲིབ་རབ་སྟུག་གི་
སྣང་ཚུལ་ཞིག་འཐིབས་འདུག་པ་སྟེ། ང་ཚོའི་སྨན་ཁང་དང་བཙོན་རའི་ཁང་བ་ཁོ་ན་རུ་
དེ་འདྲའི་སྣང་ཚུལ་ཡོད།
ཁྱེད་ཟྭའི་ཚེར་མ་ཟུག་པར་མི་སྐྲག་ན། ཁྱེད་ཀྱིས་འགྲུལ་ཁང་དུ་འགྲོ་སའི་ལམ་ཕྲན་
དེ་དེད་ནས་སོང་སྟེ། དེའི་ནང་དུ་ཅི་ཞིག་བྱེད་པར་ལྟོས་དང་། སྒོ་དང་པོ་ཕྱེས་ཏེ་ནང་དུ་
སོང་ན། ང་ཚོ་ཚོམས་ཕྱི་མར་སླེབས། འདིའི་གྱང་རྩ་ནས་ཕར་ལྕགས་ཐབ་ཀྱི་གམ་བར་
དུ་སྨན་ཁངགི་དངོས་པོ་རྙ་རྙིང་སྤུངས་ཡོད་དེ། ཉལ་སྟན་ནམ། ལྭ་རིང་དག་དིག་གམ།
རྐང་སྣམ་མམ། ཚི་ལེན་ཚོས་སྔོ་ཤུར་ཅན་ནམ། ཨ་ཀྲད་དམ། དག་དིག་ཡོད་ཚད་གཅིག་
ཏུ་སྤུངས་ཤིང་། རྐང་བས་བརྫིས་ནས་བསྙེར་ཡོད་ལ། འདྲེས་ནས་སྤུངས་ཤིང་རུལ་གྱིན་
འདུག་པས། དྲི་ངན་དཀུ་བ་འཐུལ་གྱིན་འདུག
སྒོ་སྲུང་བ་ནི་ཁི་ཏ་ནི་དམག་འཁྱུར་རྒད་པོ་ཞིག་ཡིན། ལྭའི་ཐོག་གི་དམག་རྟགས་ཀྱི་
མདོག་ཡལ་ནས་དམར་སྨུག་ཏུ་གྱུར་ཡོད། ཁོ་ནམ་རྒྱུན་དག་དིག་སྤུངས་པའི་ཐོག་ཏུ་གན་
ཀྱལ་དུ་ཉལ་ཞིང་། སོ་བར་དུ་བང་ཟཞིག་བཟུང་ནས་འདུག ཁོའི་གདོང་ཤ་རིད་ཅིང་
གཟབ་ནན་ཆེ་བ་དེས་ཁོའི་སྨིན་མ་སྐྱེ་རུ་བཅུག་པ་དང་། དེས་ཁོའི་གདོང་དེར་འབྲོག་ཁྱིའི་
རྣམ་རིག་ཅིག་བསྣན་པ་ལྟར་སྣང་། ཁོའི་སྣ་དམར་བ། གཟུགས་ཆུང་བ། ཤ་རྐ་བོ། རྩ་རྣམས་
འབུར་བ་ཞིག་ཡིན་ཡང་། བཟོ་ལྟ་བཙན་དྲག་ལྡན་ཞིང་། ཁུ་ཚུར་ཆེ་བ་ཞིག་ཡིན། ཁོ་ནི་བློ་
ཐུང་རིག་རྟུལ། བཤད་ན་ད་བཤད་དང་བསྒྲུབ་ན་ད་སྒྲུབ་བྱེད་པ། བྱ་བ་ནན་ཏན་ཡིན་པ་ཞིག་
ཡིན། འཇིག་རྟེན་གྱི་སྐྱེ་དགུའི་ཁྲོད་ནས་ཁོ་རང་དགའ་བ་ནི་འགྲོ་ཤེས་འདུག་ཤེས་བྱ་རྒྱུ་
ལས་མ་འདས་པས་ན། ཁོས་ཁོ་ཚོར་རྒྱག་ངེས་པར་ཡིད་ཆེས་བྱས་ཆོག ཁོས་ཁོ་ཚོའི་གདོང་
ལ་རྒྱག་ལ། ཁོ་ཚོའི་བྲང་ཁ་དང་སྒལ་བར་ཡང་རྒྱག་ལ། གང་ལ་ཐུག་ན་དེར་རྒྱག་ངེས་ཡིན།
གལ་ཏེ་ཁོས་མི་ལ་མ་གཅར་ན། ས་འདི་ཟང་ཟིང་དུ་འགྱུར་བར་ཡིད་ཆེས་བྱས་ཆོག
དེའི་རྗེས་སུ་ཁྱེད་ཁང་ཆེན་ཡངས་པ་ཞིག་ཏུ་སླེབས་ཏེ། ཚོམས་ཕྱི་མ་མ་བརྩིས་ན།
འགྲུལ་ཁང་ཡོངས་ནས་ཁང་བ་འདི་ཆེ་བ་རེད། ཁང་བ་འདིའི་གྱང་ངོར་ཀ་རག་སྡེབ་མ་
རྙོག་པ་སྔོ་སྐྱ་ཞིག་བྱུགས་ཡོད། གནམ་གཅལ་ནི་དུ་བས་བདུགས་ནས་ནག་པོ་ཡིན་ཞིང་།
དུ་ཁུང་མེད་པའི་ཞིང་བའི་ཁང་བ་དང་འདྲ། དགུན་ཁར་འདིའི་ལྕགས་ཐབ་ནང་ནས་དུ་
བ་རྡོལ་བ་ཐག་ཆོད་རེད། ཁང་བའི་ནང་དུ་རྡོ་སོལ་གྱི་དྲི་ང་བ་ཁོ་ན་འཐུལ་འདུག དྲ་མའི་
ནང་ངོར་ལྕགས་དྲ་འཛེར་ཡོད་པ་ཧ་ཅང་མི་མཛེས་པར་སྣང་། པང་གཅལ་གྱི་མདོག་སྐྱ་བོ་
ཡིན་ལ། ཤིང་ཟེལ་ལངས་ཡོད། ཁང་བའི་ནང་དུ་ཚོད་དཀར་ཁུ་བའི་དྲི་དང་། སྒྲོན་མེའི་
སྡོང་རས་ཀྱི་ཚིག་དྲི། རྒྱ་ཤིག་གི་དྲི། ཨེམ་ཆུའི་དྲི་ལ་སོགས་པའི་དྲི་ང་བ་འཐུལ་
འདུག་པས། ཁྱེད་རང་ཁང་བའི་ནང་དུ་སླེབས་མ་ཐག་ཏུ་ཟོག་ཁང་དུ་སླེབས་པ་ལྟ་བུའི་
ཚོར་བ་སྐྱེས་སུ་འཇུག
ཁང་བའི་ནང་དུ་ཉལ་ཁྲི་འགའ་བཞག་ཡོད། ཉལ་ཁྲིའི་སུག་ཏི་མཐིལ་ཤིང་ཐོག་ཏུ་
འཛེར་ཡོད། སྨན་ཁང་གི་ལྭ་རིང་སྔོན་པོ་གྱོན་ཞིང་། སྲོལ་རྙིང་ལྟར་ཉལ་ཞྭ་གོན་པའི་མི་
འགའ་ཉལ་ཁྲིའི་ཐོག་ཏུ་ཙོག་པའམ། ཉལ་ནས་བསྡད་ཡོད་ཅིང་། མི་འདི་དག་ཚང་མ་ནི་
སྨྱོན་པ་ཡིན།
འདིར་བསྡོམས་པས་མི་ལྔ་ཡོད། མི་གཅིག་ཁོ་ན་མི་དྲག་ཡིན། དེ་ལས་གཞན་པ་ཚང་མ་
གྲོང་བ་ཐ་མལ་ཡིན། སྒོ་ཁར་ཉེ་བའི་མི་གཟུགས་རིང་དེ་ནི་གྲོང་བ་ཐ་མལ་
ཞིག་ཡིན། ཁོའི་ཁ་སྤུ་དམར་ཞིང་སེར་ལ། མིག་མཆི་མས་སྦགས་པ་དང་། དེ་གར་བསྡད་
ནས་ལག་པས་མགོ་བསྐྱོར་ནས་མིག་གིས་ལྟ་ས་གཅིག་ལ་བལྟས་ནས་ཧད་དེ་འདུག ཉིན་
གང་བོར་ཁོའི་སེམས་སྡུག་ནས་མགོ་བོ་གཡུག་པ་དང་། དངན་པ་འཐེན་པ། ངུ་དགོད་བྱེད།
མི་གཞན་གྱིས་ཁ་བརྡ་བྱེད་ན་ཁོ་ཁ་མི་གྲག གཞན་གྱིས་ཁོ་ལ་ཅི་ཞིག་དྲིས་ཀྱང་ཁོས་ལན་
མི་འདེབས། གཞན་གྱིས་ཁོར་ཟ་མ་བྱིན་ན། ཁོས་བླངས་ནས་ཟ་བ་དང་འཐུང་བ་ཁོ་ན་བྱེད།
ཁོའི་ན་ཟུག་ཆེ་བའི་དབུགས་ཧ་ར་རའི་གློ་ལུའི་སྒྲ་དང་། ཤ་རིད་པའི་ལུས་ཕུང་། མཁུར་
མགོའི་དམར་ཐིག་ལས་ཁོར་གློ་གཅོང་བྱུང་གིན་ཡོད་པ་ཤེས་ཐུབ།
ཁོའི་ལོགས་སུ་རྒད་པོ་གཟུགས་ཐུང་བསོ་མོ་འགུལ་དགའ་ཆེ་བ་ཞིག་བསྡད་ཡོད།
དེའི་ཡ་པོར་ན་ཁྱུང་རུ་བཞག་ཡོད། མགོ་ལ་མི་ནག་གི་སྐྲ་ལྟར་འཁྱིལ་བའི་སྐྲ་ནག་པོ་
སྐྱེས་ཡོད། ཉིན་མོར། ཁོ་ནད་ཁང་གི་དྲ་མ་འདིའི་རྩ་ནས་ཕ་གིའི་དྲ་མའི་རྩར་འགྲོ་བའམ།
ཡང་ན་ཉལ་ཁྲིའི་ཐོག་ཏུ་ཐུར་ཁེའི་སྲོལ་གྱི་སྐྱིལ་ཀྲུང་དུ་སྡོད་པ་རེད། ཁོས་བྱེའུ་སྐྱའི
་སྐད་ལྟར་ཟིག་ཟ་ཡང་ཡང་འདེབས་ཤིང་། གླུ་ཟ་ཟི་ཡང་ལེན་ལ། ཧེ་ཧེ་ཞེས་
དགོད། དགོང་མོར་སླེབས་ན། ཁོས་བྱིས་པ་ལྟ་བུའི་དགའ་སྤྲོ་དང་བསོ་བའི་གཤིས་ཀ་སྟོན་
པ་རེད། ཁོ་མལ་ཁྲིའི་ཐོག་ནས་མལ་ལས་ལངས་ནས་གསོལ་བ་འདེབས་ཏེ། ཁུ་ཚུར་གྱིས་
བྲང་ཁར་བརྡུངས་ཤིང་། སྤར་མོས་སྒོ་ལ་འབྲད། འདི་ནི་ཡ་ཧུ་དཱའི་སྨྱོན་པ་མོ་ཨི་ཤེ་ཨེ་ཁ་
ཡིན་ཞིང་། ལོ་ཉི་ཤུའི་སྔོན་ལ་ཁོའི་ཞྭ་མོ་བཟོ་ཁང་སྲེག་དུས་སུ་སྨྱོས་པ་དེ་རེད།
ནད་ཁང་ཨང་དྲུག་པའི་ནང་གི་ནད་པ་ཚང་མའི་ཁྲོད་ནས་ཁོ་གཅིག་པུ་ནི་ཁང་བའི་
ནང་ནས་ཕྱིར་སོང་ཆོག་ལ། ཐ་ན་སྒོར་སོང་ནས་ཁྲོམ་དུའང་སོང་ཆོག ཁོས་ཁྱད་དབང་
འདི་ལོངས་སུ་སྤྱད་ནས་ཡུན་རིང་འགོར་ཡོད་ལ། དེ་ནི་ཁོ་ནི་སྨན་ཁང་གི་ནད་པ་རྙིང་བ་
ཡིན་པར་མ་ཟད། ཁོ་ནི་འགྲོ་ཤེས་འདུག་ཤེས་ཀྱི་གླེན་པ་མི་ལ་མི་འཚེ་བ་ཞིག་དང་། གྲོང་
ཁྱེར་འདི་གའི་ཨ་ཙ་ར་ཉིད་ཡིན་པའི་རྐྱེན་གྱིས་རེད། རྒྱ་སྲང་དུ་ཁོ་བྱིས་པ་ཚོ་དང་ཁྱིས་
བསྐོར་ནས་འགྲོ་བ་དེ་ནི་གྲོང་མི་ཚོ་ལྟ་ལོབ་ཏུ་གྱུར་ཡོད། ཁོས་ལྭ་རིང་རྙིང་ཧྲུལ་གྱོན་ཞིང་།
དགོད་བྲོ་བའི་ཉལ་ཞྭ་གོན། རྐང་ལ་རྟིང་ལྷམ་གོན། ལན་རེར་རྐང་རྗེན་དུའང་འགྲོ། ཐ་ན་
རྐང་སྣམ་གྱོན་མེད་དུས་ཀྱང་ཡོད། ཁོ་ཁྲོམ་དུ་ཕར་འགྲོ་ཚུར་འགྲོ་བྱེད་ཅིང་། ཁྱིམ་ཚང་
དང་ཚོང་ཁང་གི་སྒོ་ཁར་ལངས་ནས་དངུལ་རྡོག་རེ་སློང་བ་དང་། མི་ལ་ལས་ཁོ་ལ་སྐོམ་ཆུ་
ཀུ་བ་སི་ལྡུད་ལ། ལ་ལས་གོར་སོབ་ཏི་ཀ་རེ་སྟེར། ཁོ་ནི་ནམ་ཡང་གྲོད་པ་བརྒྱགས་
ཤིང་། ལག་ཡོང་ཆེ་བའི་སྒོ་ནས་ཕྱིར་ལྡོག་པ་རེད། ཁོ་ཕྱིར་ལོག་པའི་ཚེ། ནི་ཁི་ཏས་ཁོས་
ཁྱེར་ཡོང་བའི་དངོས་པོ་ཡོད་ཚད་གློངས་ནས་བདག་གིར་འཛིན་ཞིང་ལོངས་སུ་སྤྱོད།
དམག་འདིས་དེ་བྱེད་ཚེ་ཁྲོ་ཞིང་གཏུམ། ཁོས་ཡ་ཧུ་དཱ་པའི་ཨམ་ཕྲག་ཚང་མ་ཕྱིར་བསློགས་
པར་མ་ཟད། ད་དུང་ལྷ་དཔང་དུ་བཞག་སྟེ་མནའ་བསྐྱལ་ཏེ། ཡ་ཧུ་དཱ་འདི་ད་ནས་སྲང་ལ་
འགྲོ་རུ་གཏན་ནས་མི་འཇུག འགྲོ་ཤེས་འདུག་ཤེས་མི་བྱེད་པའི་བྱ་སྤྱོད་འདི་འཇིག་རྟེན་
གྱི་ལས་གང་ལས་ཀྱང་ངན་པ་རེད་ཅེས་སྡིགས་མོ་བྱེད།
མོ་ཨི་ཤེ་ཨེ་ཁ་གཞན་ལ་རོགས་བྱེད་པར་དགའ། ཁོས་སྡོད་གྲོགས་ཚོར་ཆུ་ལེན་ཞིང་།
ཁོ་ཚོ་གཉིད་ན་ཐོག་ཏུ་ཉལ་ཐུལ་འགེབ། ཁོ་སྲང་ནས་ཕྱིར་ཡོང་ན། ངེས་པར་དུ་མི་རེ་རེར་
དངུལ་རྡོག་རེ་ཁྱེར་ཡོང་དགོས་པ་དང་། ཞྭ་སོ་མ་རེ་བཟོ་དགོས། ཞེས་ཁོས་ཁོ་ཚོ་མི་རེ་རེར་
བཤད་ཆོག་ཏུ་འཇུག ཁོས་རང་གི་གཡོན་ལོགས་ཀྱི་མི་དེའི་ཁ་ནང་དུ་ཁེམ་བུས་ཟ་མ་
ལྡུད། མི་དེ་ཞ་བོ་ཞིག་ཡིན། ཁོས་དེ་ལྟར་བྱེད་པ་ནི་སེམས་ཁུར་བྱེད་པ་མིན་ལ། མི་ཆོས་
རིང་ལུགས་ཀྱི་ཆ་ནས་རོགས་བྱེད་པའང་མིན་པར། དེ་ནི་གཡས་ལོགས་ཀྱི་ཀུ་རོ་མོ་ཧྥུའི་
བྱ་བྱེད་ཀྱི་ཁོ་ལ་ཤེས་མེད་ཚོར་མེད་དུ་ཤན་ཞུགས་ནས་ལད་མོ་བྱེད་པ་ཤ་སྟག་ཡིན།
ཨེ་ཝན་ཏེ་མི་ཐེ་རུ་ཆི་ཀུ་རོ་མོ་དྷུ་ནི་ཕོ་ལོ་སོ་གསུམ་ལ་སོན་པའི་སྐྱེས་པ་ཞིག་ཡིན།
ཁོ་ནི་མི་དྲག་ཚང་ནས་སྐྱེས་ཤིང་། ཁྲིམས་ཁང་གི་དམངས་གྱོད་ལག་བསྟར་ལས་སྣ་དང་
ཞི་དཔོན་རིམ་པ་བཅུ་གཉིས་པ་བྱས་མྱོང་། ཁོ་ལ་མནར་གཅོད་རབ་ཏུ་ཐེབས་མྱོང་། ཁོ་
ཉལ་ཁྲི་ཐོག་ཏུ་ཉལ་བའམ། ཀུམ་པོར་ཉལ་བའམ། ཡང་ན་ཁང་བའི་ནང་དུ་གྲུ་ག་འདི་
ནས་ཕ་གིའི་གྲུ་གར་འཆག་སྟེ། ལུས་ཕུང་སྦྱོང་བརྡར་ལྟ་བུ་བྱེད། ཁོ་ཙོག་ནས་འདུག་པ་
ཧ་ཅང་ཉུང་། ཁོས་ནམ་ཡང་སེམས་ཁྲལ་རབ་རིབ་བན་བུན་ཞིག་བྱེད་པས། ཁོ་ནམ་ཡང་
འུར་ལངས་པ། སེམས་འཁྲུགས་པ། འཚབས་པ་བཅས་བྱེད། ཚོམས་ཕྱི་མ་ནས་ཤག་ཤག་
གི་སྒྲ་གྲག་པའམ། ར་བའི་ནང་ནས་མི་སྐད་ཅིག་གྲག་པའི་ཚེ། ཁོས་མགོ་དགྱེ། རྣ་གཤོག་
བསླངས་ནས། མི་ཁོ་འཛིན་དུ་ཡོང་བ་ཨེ་ཡིན་ནམ། མི་ཞིག་ཁོ་བཙལ་དུ་ཡོང་བ་ཨེ་ཡིན
ནམ་ཞེས་སྙམ་ཞིང་། དེའི་ཚེ་ཁོའི་གདོང་ལ་ཧ་ཅང་བག་མི་བདེ་བ་དང་ཞེ་སྡང་གི་རྣམ་
འགྱུར་མངོན་སྲིད།
ང་ཁོའི་མཁུར་རུས་ཧ་ཅང་མཐོ་བའི་ངོ་ཆེན་པོ་དེར་དགའ། ཁོའི་ངོ་མདོག་སྐྱ་ཞིང་ཡི་
མུག་པ་དེ་ནི་མེ་ལོང་ཞིག་དང་འདྲ་བར། ཡུན་རིང་གི་སྐྲག་སྣང་གིས་མནར་ཞིང་འཕག་
འཚག་བརྒྱབ་པའི་རྣམ་ཤེས་ཤིག་འཆར་རོ། །ཁོའི་འདི་འདྲའི་སྐྱོ་མདོག་སྡུག་ཤར་གྱི་ངོ་
མདངས་ནི་ཡ་མཚན་ཞིང་ནད་མདོག་ཤར་ཡང་། གཏིང་ཟབ་ཟོལ་མེད་ཀྱི་སྡུག་བསྔལ་
དེས་ཁོའི་གདོང་ལ་གཉེར་མ་ཕྲ་ཞིབ་བརྐོས་པ་དང་། དེས་བློ་རིག་དང་དཔྱོད་ཤེས་ལྡན་པ་
མངོན་བྱུང་ལ། ཁོའི་མིག་མདངས་ལས་སྤྲོ་སེམས་རབ་འཁོལ་དང་བདེ་ཐང་གི་གཟི་འོད་
འཕྲོ་བ་རེད། ང་མི་ཁོ་ལའང་དགའ་སྟེ། ཁོ་ནི་མི་ཚེགས་ཡང་དང་། མི་ལ་རོགས་བྱེད་པར་
དགའ་བ་ཞིག་ཡིན་ཞིང་། ནི་ཁི་ཏ་ལས་གཞན་པའི་མི་ཚང་མར་ཤ་ཚ་སྙིང་ཉེ་བྱེད་པ་ཞིག་
ཡིན། མི་སུ་ཞིག་གིས་སྒྲོག་གུ་ཞིག་གམ། ཁེམ་བུ་ཞིག་སར་ལྷུང་ཚེ། ཁོ་ཉལ་ཁྲི་ཐོག་ནས་
མར་ལྡིང་སྟེ་དངོས་པོ་དེ་བླངས་ནས་སྟེར་བ་རེད། ཉིན་རེའི་ནངས་མོར་ཁོས་ཚང་མར་
ཁམས་བདེ་འདྲི་བ་དང་། དགོང་མོ་ཉལ་ཁར་ཁོས་ཚང་མར་བདེ་མོ་འཇོག་པ་རེད།
ནམ་རྒྱུན་ཁོའི་གདོང་ནས་སེམས་འཚིག་ཅིང་སྐྱོ་ཉམས་སྡུག་མདོག་གི་རྣམ་འགྱུར་
མངོན་པར་མ་ཟད། ཁོའི་སྨྱོ་ནད་ལ་ད་དུང་གཤམ་གྱི་སྣང་ཚུལ་མངོན་ཏེ། ཉིན་རེའི་ས་
སྲོས་སུ། ཁོས་ཆུང་དོག་གི་ལྭ་རིང་ལུས་ལ་ཡང་ཡང་གཅུད་པ་དང་། ལུས་ཧྲིལ་བོ་འདར་
ཞིང་སོ་འཁྱིགས་ལ། དེ་མ་ཐག་ཏུ་ཁང་བའི་གྲུ་ག་འདི་ནས་ཕ་གིའི་གྲུ་གར་འགྲོ་ཞིང་། ཉལ་
ཁྲིའི་བར་དུ་ཕར་འགྲོ་ཚུར་འགྲོ་བྱེད། བལྟས་ཚོད་ལ་ཁོའི་ལུས་ལ་ཚ་ཆེན་པོ་ལངས་པ་
དང་འདྲ། ཁོས་གློ་བུར་དུ་བསམས་ནས་འདུག་ཅིང་། སྡོད་གྲོགས་ཚོར་ལྟ་བའི་བཟོ་ལྟར་
བལྟས་ཚེ། ཁོས་སྐད་ཆ་གལ་ཆེན་ཅི་ཞིག་སྨྲ་འདོད་པ་དང་འདྲ་ལ། འོན་ཀྱང་ཕལ་ཆེར་
ཁོ་ཚོས་ཁོས་བཤད་པར་མི་ཉན་ཞིང་། ཁོས་བཤད་པའི་སྐད་ཆའི་ཧ་མི་གོ་བ་དྲན་པས།
སེམས་འཚིག་པའི་ངང་ནས་མགོ་བོ་གཡུག་པ་དང་། སྔར་བཞིན་ཕར་འགྲོ་ཚུར་འགྲོ་བྱེད།
ཡིན་ནའང་། ཅང་མ་འགོར་བར་སྐད་ཆ་སྨྲ་འདོད་ཀྱི་འདུན་པས་འཛེམ་དོགས་ཅི་ཡོད་ཀྱི་
མགོ་མནན་པས། ཁོས་རང་ལ་ཚོད་འཛིན་མ་ཐུབ་པར་སྤྲོ་སེམས་འཁོལ་ཞིང་ཆུ་ལོག་རྡོལ་
བ་ལྟར་སྨྲས་བྱུང་། ཁོའི་སྐད་ཆ་གོ་རིམ་མེད་ཅིང་བཤད་རྔམ་ཆེ་བ་དང་། གཉིད་གཏམ་
ལྟར་མགོ་མཇུག་འབྲེལ་མེད་ཡིན་པས། སུས་ཀྱང་ཧ་མི་གོ ཡིན་ནའང་། ཕྱོགས་གཞན་
ཞིག་ནས་སྐད་ཆའི་ནང་དང་སྐད་གདངས་སུ་མི་ལ་ཧ་ཅང་གི་ཡག་སྣང་ཞིག་གོ་བར་བྱེད་
དུ་འཇུག་ཐུབ། ཁོས་སྐད་ཆ་བཤད་ཚེ། ཁྱེད་ཀྱིས་ཁོའི་ལུས་སྟེང་ནས་ཁོ་ནི་སྨྱོན་པ་ཡིན་
པར་མ་ཟད། རྒྱུན་ལྡན་གྱི་མི་ཞིག་ཀྱང་ཡིན་པ་མཐོང་ཐུབ། ཡིན་ཡང་། ཁོས་སྨྱོ་བཤད་དེ་
དག་ནི་ཡི་གེར་ཕབ་ཐབས་མེད། ཁོས་མིའི་ངོ་ཚ་ཁྲེལ་མེད་བཤད་ལ། བདེན་དོན་རྡོག་
རྫིས་བྱེད་པའི་དྲག་ཤུལ་ཡང་བཤད། འབྱུང་འགྱུར་གྱི་ནམ་ཞིག་ལ་འཇིག་རྟེན་ཐོག་ཏུ་
བདེ་སྐྱིད་ཀྱི་འཚོ་བ་འབྱུང་བར་འགྱུར་བའང་བཤད། ནམ་ནམ་ཞར་ཞར་ལ་ཁོའི་སེམས་
ལ་གཏུམ་སྤྱོད་པའི་ཡ་མི་ང་བའི་གདུག་རྩུབ་ཀྱི་ལྕགས་ཀྱི་དྲ་མ་དྲན་པ་སྨྲས་བྱུང་། དེ་ལྟར་
ཁོའི་སྐད་ཆ་ནི་གནའ་བོའི་གླུ་ད་དུང་མ་རྙིང་བ་སྣ་མང་འདུས་ཤིང་གོ་རིམ་འཆོལ་ཞིང་
འབྲེལ་མི་ཆགས་པ་ཞིག་ཏུ་འགྱུར་བ་རེད།
གཉིས།
ཧ་ལམ་ལོ་བཅུ་གཉིས་སམ་བཅོ་ལྔའི་སྔོན་ལ། རུས་ཀུ་རོ་མོ་ཧྥུ་ཅན་གྱི་ཞི་དཔོན་ཞིག་
གྲོང་ཁྱེར་འདིའི་ཁོའི་ཁང་བར་བསྡད་ཡོད། འདི་ནི་གོ་གནས་དང་རྒྱུ་ནོར་ཡོད་པའི་མི་
ཁྱིམ་ཞིག་ཡིན། ཁོར་བུ་གཉིས་ཡོད་པ་ནི་ཤེར་ཀེ་དང་ཨེ་ཝན་གཉིས་ཡིན། ཤེར་ཀེས་སློབ་
ཆེན་ལོ་རིམ་བཞི་པ་འདོན་དུས། གློ་ནད་དྲག་ཅན་ཞིག་བྱུང་ནས་ཤི་སོང་། ཁོ་ཤི་བ་དེས་ཀུ་
རོ་མོ་ཧྥུ་ཚང་གི་ཆག་སྒོ་རབས་དང་རིམ་པའི་སྒོ་གློ་བུར་དུ་ཕྱེ་བ་དང་འདྲ་བར། ཤེར་ཀེའི་
པུར་དུར་དུ་སྦས་ནས་གཟའ་འཁོར་གཅིག་མ་འགོར་བར། ཕ་རྒན་གྱིས་ཡིག་ཆ་རྫུན་བཟོ་
དང་གཞུང་དངུལ་གཞན་སྤྱོད་བྱས་པའི་རྐྱེན་གྱིས་ཁྲིམས་བཤེར་བྱ་བར་བཙོན་དུ་བཅུག་
པ་དང་། ཅང་མ་འགོར་བར་དྲོས་འཁྱག་བྱུང་ནས་བཙོན་རའི་སྨན་ཁང་དུ་ཤི་སོང་། ཁང་
ཁྱིམ་དང་བཅས་པའི་རྒྱུ་ནོར་ཡོད་ཚད་རྩོད་འཚོང་བྱས་པས། ཨེ་ཝན་ཏེ་མི་ཐེ་རུ་ཆི་དང་
ཁོའི་ཨ་མ་འཚོ་ཐབས་མེད་པར་བསྐྱུར་བ་རེད།
སྔོན་ཆད། ཨ་ཕ་འཚོ་དུས། ཨེ་ཝན“ཏེ་མི་ཐེ་རུ་ཆི་གྲོང་ཁྱེར་ཕེ་ཐྲོ་པོ་ན་བསྡད་ཡོད་
ཅིང་། སློབ་གྲྭ་ཆེན་མོར་སློབ་གཉེར་བྱེད་ཀྱིན་ཡོད། ཟླ་རེར་རུའུ་པུ་དྲུག་ཅུ་བདུན་ཅུ་
འབྱོར་གྱིན་ཡོད་པས། ཕོངས་པ་ཞེས་པ་གཏན་ནས་མི་ཤེས། ད་ལྟ་ཁོའི་འཚོ་བ་གློ་བུར་དུ་
འགྱུར་སོང་། དངུལ་རྡོག་འགའ་ལེན་པའི་ཆེད་དུ་ཁོས་ཉིན་གང་བོར་ཁྱིམ་ཁྲིད་དགེ་རྒན་
བྱེད་པ་དང་། བཤུ་འབྲི་གླ་བ་མི་བྱེད་ཀ་མེད་བྱུང་། འདི་ལྟར་བྱས་ཀྱང་ད་དུང་བཀྲེས་སྐོམ་
མྱོང་གིན་ཡོད་དེ། ཁོས་ཡོང་སྒོ་ཡོད་ཚད་ཨ་མར་བསྐུར་ནས། མོའི་འཚོ་བ་ཕྱིད་ཐབས་བྱེད་
དུ་བཅུག་པའི་རྐྱེན་གྱིས་སོ། །ཨེ་ཝན་ཏེ་མི་ཐེ་རུ་ཆིས་འདི་ལྟའི་འཚོ་བ་མི་བཟོད་པས། ཁོ་
ཡི་མུག་ནས་ལུས་ཕུང་རྐ་བར་གྱུར་ཅིང་། སློབ་ཆེན་ནས་བུད་དེ་ཁྱིམ་དུ་ལོག འདི་གའི་
གྲོང་ཁྱེར་འདིར་ཁོས་མི་ལ་ངོ་སོ་བཅོལ་ནས་རྫོང་བཙུགས་སློབ་གྲྭ་རུ་དགེ་རྒན་ཞིག་བྱེད་
ཐུབ་སོང་། ཡིན་ནའང་། ལས་གྲོགས་ཚོ་དང་འགྲོག་མ་ཤེས་པ་དང་། སློབ་མ་ཚོ་ཡང་ཁོ་
ལ་མི་དགའ་བས། ཡུན་མ་རིང་བར་ལས་བྱོལ་ཞུ་དགོས་བྱུང་། ཁོའི་ཨ་མ་ཡང་ཤི་སོང་།
ཟླ་བ་དྲུག་ལ་ཁོས་བྱ་བ་བཙལ་ནས་མ་རྙེད་པས། གོར་སོབ་དང་ཆུ་འཁྱགས་ཁོ་ན་འཐུང་
ནས་འཚོ་དགོས་བྱུང་། རྗེས་སུ་ཁྲིམས་ཁང་གི་དམངས་གྱོད་ལག་བསྟར་ལས་སྣ་ཞིག་བྱེད་
ཐུབ་སོང་། ཁོས་བྱ་བ་དེ་བྱས་ནས་བསྡད། རྗེས་སུ་ན་ཚ་བྱུང་བས་ཕྱིར་ཕུད་པ་རེད།
ཁོ་ལོ་གཞོན་དུས། སློབ་ཆེན་སློབ་མ་ཡིན་དུས་ནས་མི་ལ་བདེ་ཐང་ཡིན་པའི་ཚོར་བ་
མི་སྟེར་ཏེ། ཁོ་ཆུང་དུས་ལུས་སྐྱ་བ། ཤ་རྐ་བ། དྲོས་འཁྱག་བྱུང་སླ་བ་ཞིག་དང་། ཟ་འཐུང་
ཉུང་ཞིང་། གཉིད་མི་སྐྱིད་པ་ཞིག་ཡིན། ཁོས་རྒུན་ཆང་ཕོར་བུ་གང་འཐུངས་ནའང་མགོ་
ཡུ་འཁོར་ཞིང་རྒྱུ་མ་བཤལ་ནས་རྙངས་ནས་མཚམས་མི་ཆད། ཁོ་མ་གཞིར་མི་ལ་འབྲེལ་
འདྲིས་འགྲོ་འོང་བྱེད་པར་དགའ། འོན་ཀྱང་། ཁོའི་ཁྲོ་སླ་བའི་ར་ཙལདང་དོགས་པ་ཟ་
དགའ་ཆེ་བའི་གཤིས་ཀ་དེའི་རྐྱེན་གྱིས། ཁོ་མི་སུ་དང་ཉེ་བར་མི་གནས་ལ། གྲོགས་སྒྲིག་
པའང་མེད། ཁོས་ནམ་ཡིན་ཡང་ཡིད་ནས་སྣང་མེད་དུ་འཇོག་པའི་སྒོ་ནས་གྲོང་ཁྱེར་གྱི་མི་
ལ་སྐྱོན་བརྗོད་བྱེད་དེ། ཁོས་བལྟས་ན། ཁོ་ཚོའི་གཏི་ཐུག་གི་བླུན་པ་དང་། རྨོངས་འཐོམས་
ཀྱི་གཏུམ་གཤིས་ཀྱི་འཚོ་བ་དེ་སྐྱུག་བྲོ་ཞིང་ཞེ་བསུན་པ་ཞིག་རེད་ཅེས་སྨྲ། ཁོས་ཕོ་སྐད་
གདངས་མཐོས་སྐད་ཆ་སྨྲ་ཞིང་། སྒྲ་གསལ། སྐད་འགྲགས་པ་དང་། ཡང་ན་ཁོང་ཁྲོ་དང་ཞེ་
སྡང་གི་སྐད་ཀྱིས་སྨྲ་བའམ། ཡང་ན་བཤད་རྔམ་པའམ་འཚེར་སྣང་གི་གདངས་ཀྱིས་བཤད།
ཡིན་ཡང་། ཁོས་ནམ་ཡང་བཤད་པ་ཟོལ་མེད་ཡིན། མི་གཞན་གྱིས་ཁོ་ལ་ཅི་གླེང་ཡང་།
ཁོས་ནམ་ཡང་གླེང་གཞི་དོན་གཅིག་གི་སྟེང་དུ་བསྡུ་བར་བྱེད་དེ། གྲོང་ཁྱེར་འདིར་འཚོ་
བ་རོལ་བ་ནི་མདོ་མེད་ལ། ཡིད་བསུན་པ་ཞིག་ཡིན་པ་དང་། མི་ཕལ་ཆེར་ལ་མཆོག་གྱུར་
གྱི་དགའ་ཕྱོགས་མེད་པར། མག་མོག་ཡིན་ཞིང་དོན་སྙིང་མེད་པའི་འཚོ་བ་རོལ་གྱིན་ཡོད་
ལ། དྲག་ཤུལ་དང་ཐོ་ཅོའི་འཆལ་སྤྱོད་དང་ཟོལ་ཟོག་བཀོལ་ནས་འཚོ་བར་འགྱུར་ལྡོག་ཅུང་
ཙམ་འབྱུང་དུ་འཇུག་པ་ཙམ་ཡིན་ཟེར་བ། མི་ཐ་ཤལ་ནི་ཟ་རྒྱུས་བརྒྱགས་ལ་གྱོན་པ་བཟང་།
སྐྱེས་བུ་དམ་པས་ནི་གྲང་ལྟོགས་མྱོང་དགོས་ཟེར་བ། སྤྱི་ཚོགས་འདིར་སློབ་གྲྭ་བཙུགས་
ནས། དཔྱད་བརྗོད་བདེན་དྲང་གི་ས་གནས་ཚགས་པར་དང་ཟློས་གར་ཁང་། ཀུན་བསྒྲགས་
ཀྱི་འབེལ་གཏམ། ཡོན་ཏན་གྱི་སྟོབས་ཤུགས་མཐུན་སྒྲིལ་ལྡན་པ་དགོས་པ་རེད་ཟེར་བ།
ངེས་པར་དུ་སྤྱི་ཚོགས་འདིར་རང་ངོ་རང་གིས་རིག་ཏུ་འཇུག་དགོས་ལ། རང་གི་དོན་ལ་
སྐྲག་ཤེས་ན་ད་གཟོད་འགྲིག་པ་རེད། ཅེས་སོགས་ཟེར། ཁོས་མི་ལ་སྐྱོན་བརྗོད་བྱེད་དུས།
ནམ་ཡང་ཚོན་མཐུག་པོ་བྱུགས་ཤིང་ཁ་དོག་དཀར་ནག་ཁོ་ན་སྤྱོད་ལ། ཚོན་མདོག་གཞན་
པ་གཅིག་ཀྱང་མི་སྤྱོད། ཁོའི་ལྟ་ཚུལ་ལྟར་ན། མིའི་རིགས་ནི་གཞུང་དྲང་དང་ངན་པ་
གཉིས་སུ་དབྱེ་དགོས་ཤིང་། བར་སྡོད་ཀྱི་མི་ནི་མེད་པར་ངེས། བུད་མེད་དང་བརྩེ་དུང་གླེང་
དུས། ཁོ་ནི་སྤྲོ་བ་འཁོལ་ཞིང་ཡིད་ཤོར་བ་ཞིག་ཡིན། འོན་ཀྱང་ཁོས་དགའ་རོགས་གཅིག
ཀྱང་སྒྲིག་མྱོང་མེད།
གྲོང་ཁྱེར་འདིར་ཁོས་ཁ་ཟེར་ཚ་ནན་གྱིས་མི་ལ་སྐྱོན་བརྗོད་བྱེད་ཅིང་། ཁོ་ཉམས་
འུར་སླ་ནའང་། ཚང་མ་ཁོ་ལ་དགའ་ཞིང་། ནམ་ཡང་ལྐོག་ཏུ་ཁོ་ལ་སྙིང་ཉེ་བའི་སྒོ་ནས་
ཝན་ནི་ཨཞེས་འབོད། ཁོའི་ལྷན་སྐྱེས་ཀྱི་མི་ལ་བྱམས་སྐྱོང་དང་རོགས་རམ་བྱེད་པར་
དགའ་བའི་གཤིས་ཀ་དང་། ཚུལ་ལྡན་གྱི་སྤྱོད་ཚུལ། རྣམ་དག་གི་ཀུན་སྤྱོད། ཁོའི་རྙིང་
ཞིང་དོག་པའི་ཤོམ་ལྭ། ནད་མནར་གྱི་ལུས་ཕུང་། ཁྱིམ་ཚང་གི་ཆག་སྒོ་བཅས་ཀྱིས་མི་
རྣམས་ཀྱི་སེམས་སུ་མཛེས་སྣང་དང་སྤྲོ་སེམས་འཁོལ་བ། ཡིད་སྐྱོ་བའི་བརྩེ་བ་ཞིག་
སྐྱེས་འོང་། ཡང་གཅིག་བཤད་ན། ཁོར་སློབ་གསོ་བཟང་བོ་ཐོབ་མྱོང་ཞིང་དཔེ་ཆ་མང་པོ་
བཀླགས་མྱོང་། གྲོང་ཁྱེར་ནང་གི་མིའི་ལྟ་ཚུལ་ལྟར་ན། ཁོས་མི་ཤེས་པ་ཞིག་མེད། གྲོང་
ཁྱེར་འདིར་ཁོ་ནི་བཙལ་ཀློག་བྱེད་པར་གྲ་སྒྲིག་བྱས་པའི་ཡིག་མཛོད་ཅིག་དང་འདྲའོ།
ཁོས་དཔེ་ཆ་མང་པོ་བཀླགས་མྱོང་། ཁོ་ནམ་ཡང་སྤྲོ་སྐྱིད་ཁང་དུ་བསྡད་དེ། ཁ་སྤུ་ཐ་
ཐོར་དེ་ཤད་བཞིན་སྤྲོ་སྣང་ལྡན་པའི་སྒོ་ནས་དཔེ་ཆ་ཀློག་གིན་ཡོད། ཁོའི་རྣམ་འགྱུར་ལ་
བལྟས་ན། ཁོས་དཔེ་ཆར་ལྟ་བ་མ་ཡིན་པར། དཔེ་ཆའི་ཤོག་ལྷེ་རེ་རེ་བཞིན་རྔམ་ཟ་བྱེད་པ་
དང་འདྲ་ལ། བལྡད་ནས་མ་གཤགས་པར་མིད་ཀྱིན་འདུག་པ་དང་འདྲའོ། མི་རྣམས་ཀྱིས་
ཁོས་དཔེ་ཆར་ལྟ་བ་ནི་ནད་ཉམས་ཀྱི་འདོད་ཞེན་ཞིག་ཡིན་ངེས་རེད་སྙམ་པ་ནི། ཁོས་དཔེ་
ཆ་གང་ལ་ཐུག་པ་སྟེ། ན་ནིང་གི་ཚགས་པར་དང་ལོ་ཐོ་ལ་ཐུག་ནའང་ཡོངས་རྫོགས་རྔམ་
པས་བླངས་ནས་ཀློག་པ་རེད། ཁྱིམ་དུ་ཁོས་གན་ཀྱལ་དུ་ཉལ་ནས་དཔེ་ཆ་ཀློག་པ་རེད།
གསུམ།
ཐེངས་ཤིག་སྟེ། སྟོན་ཁའི་ཞོགས་པ་ཞིག་ལ། ཨེ་ཝན“ཏེ་མི་ཐེ་རུ་ཆིས་ལྭ་རིང་གི་གོང་
བ་བསླངས་ཤིང་། འདམ་རྫབ་རྒལ། ལྟག་ལམ་དང་ལམ་ལག་སྲང་ཆུང་བརྒྱུད་དེ། ལག་
བསྟར་ཡི་གེ་ཞིག་ཁྱེར་ནས་གྲོང་བ་ཐ་མལ་ཞིག་གི་ཁྱིམ་དུ་དངུལ་བསྡུ་བར་སོང་། ཁོའི་ཡི་
མུག་པ་སྟེ། ཉིན་རེའི་ཞོགས་པར་ཁོ་ནམ་ཡང་འདི་འདྲ་ཡིན། སྲང་ཆུང་ཞིག་ཏུ་ཁོ་ལྕགས་
སྒྲོག་བསྒྲོགས་པའི་བཙོན་མ་གཉིས་ལ་ཕྲད་ཅིང་། མེ་མདའ་བཟུང་བའི་དམག་མི་བཞིས་
དེད་ནས་འགྲོ་ཡིན་ཡོད། སྔོན་ཆད། ཨེ་ཝན•ཏེ་མི་ཐེ་རུ་ཆིས་བཙོན་མ་མཐོང་ཐེངས་རེར།
ནམ་རྒྱུན་ཁོ་ཚོས་ཁོའི་སེམས་སུ་སྙིང་རྗེ་དང་བག་མི་བདེ་བའི་བརྩེ་སེམས་ཤིག་སྐྱེས་སུ་
འཇུག འོན་ཀྱང་། དེ་རིང་ཕྲད་པ་འདིས་ཁོའི་སེམས་སུ་ཁྱད་མཚར་གྱི་བག་ཆགས་ཤིག་
བཞག་སོང་། རྒྱུ་རྐྱེན་ཅི་ཡིན་མི་ཤེས་ཏེ། ཁོས་གློ་བུར་དུ་རང་ལའང་ལྕགས་སྒྲོག་བསྒྲོགས་
ཏེ། མིས་འདི་ལྟར་དེད་ནས་འདམ་རྫབ་ཏུ་བརྒལ་ནས་བཙོན་རའི་ནང་དུ་སྐྱེལ་བར་འགྱུར་
སྙམ། ཁོ་གྲོང་བ་ཐ་མལ་དེའི་ཁྱིམ་དུ་སོང་ནས་ཕྱིར་རང་ཁྱིམ་དུ་ལོག་པའི་ལམ་དུ་འཕྲིན་
སྐྱེལ་ཁང་གི་འགྲམ་དུ་ཁོས་ངོ་ཤེས་པའི་ཉེན་རྟོག་པ་ཞིག་ལ་ཕྲད་པ་དང་། མི་དེས་ཁོར་ཁ་
ཡ་བྱེད་ཅིང་། ཁོ་དང་མཉམ་དུ་སྲང་ལམ་དེད་དེ་གོམ་པ་འགར་སོང་། རྒྱུ་རྐྱེན་ཅི་ཡིན་མི་
ཤེས་པར། ཁོ་མི་དེར་དོགས་པ་ཟོས་བྱུང་། ཁྱིམ་དུ་ལོག་རྗེས། ཉིན་གང་བོར་སེམས་ནས་
བཙོན་མ་དེ་གཉིས་དང་མེ་མདའ་བཟུང་བའི་དམག་དེ་ཡལ་དུ་འཇུག་མི་ཐུབ། ཅི་ཡིན་
ཤེས་ཐབས་བྲལ་བའི་སེམས་མི་བདེ་བའི་འགྱུ་བ་ཞིག་སྐྱེས་ནས་ཁོས་དཔེ་ཆར་ལྟ་འདོད་
མེད་པ་དང་། སེམས་ཤུགས་གཅིག་བསྒྲིམས་ཀྱིས་དོན་ཞིག་ལ་བསམ་གཞིག་ཀྱང་བྱེད་མི་
ཐུབ་པར་གྱུར། ས་སྲོས་སུ་ཁོས་རང་གི་ཁང་བའི་ནང་དུ་སྒྲོན་མེ་མ་སྦར་ལ། ཞག་གང་བོར་
གཉིད་མ་ཁུགས། མཚམས་མེད་པར་བསམ་པ་སྟེ། ཁོ་ཕལ་ཆེར་འཛིན་བཟུང་བྱེད་སྲིད་
ཅིང་། རྐང་ལག་བསྒྲོགས་ནས་བཙོན་དུ་འཇུག་སྲིད་སྙམ། ཁོས་རང་གིས་ཁྲིམས་འགལ་
གྱི་ལས་ཅི་ཡང་བྱས་མ་མྱོང་བར་མ་ཟད། ཕྱིན་ཆད་ཀྱང་མི་མི་གསོད་ལ། མེ་མི་གཏོང་། རྐུ་
མི་བྱེད་པ་ཁག་ཐེག་བྱེད་ཐུབ། ཡིན་ནའང་། ཡང་ཕྱོགས་གཞན་ཞིག་ནས་བཤད་ན། སྟེས་
དབང་གིས་སྟབས་ཉེས་ན་ཉེས་པ་བསགས་པ་ནི་དཔེ་སྲིད་པ་དང་། སླ་བ་ཞིག་མ་ཡིན་ནམ།
དེར་མ་ཟད་གཞན་གྱིས་མ་ཉེས་ཁ་གཡོགས་བྱས་ནས། མཐའ་མར་ཁྲིམས་ཐག་གཅོད་ལོག་
པའི་གནས་ཚུལ་ཡང་འབྱུང་སྲིད་པ་ཞིག་མ་ཡིན་ནམ། འབངས་མི་སེར་གྱི་ལོ་རྒྱུས་ཡུན་
རིང་གི་ཉམས་མྱོང་གིས་མི་རྣམས་ལ་སློབ་སྟོན་འདི་ལྟར་བྱེད་དེ། སུས་ཀྱང་སློང་མོ་མི་བྱེད་
པ་དང་། བཙོན་དུ་མི་འགྲོ་བའི་ཁག་ཐེག་བྱེད་མི་ཐུབ་པ་དེ་རེད། མིག་སྔར་གྱི་ཁྲིམས་ཐག་
གཅོད་རིམ་འདི་འདྲར་མཚོན་ན། ཁྲིམས་ཐག་གཅོད་ལོག་པའི་གནས་ཚུལ་འབྱུང་བ་ནི་ཡ་
མཚན་རྒྱུ་ཅི་ཡང་མེད་པ་ཞིག་རེད། མི་གཞན་གྱི་སྡུག་བསྔལ་ལ་གོ་གནས་དང་ཆེད་ལས་
ཀྱི་ཐད་ནས་འབྲེལ་བ་ཡོད་པའི་མི་སྟེ། དཔེར་ན། ཁྲིམས་དཔོན། ཉེན་རྟོག་པ། སྨན་རམས་
པ་སོགས་ནི་བྱ་བ་བྱེད་ཡུན་རིང་ན། གོམས་གཤིས་ཀྱི་དབང་གིས་ཤེས་མེད་ཚོར་མེད་དུ་
འགྱུར་སྲིད་པ་དང་། སེམས་བཟང་ཡང་། ཁོ་ཚོའི་གྱོད་ཞུ་མི་ལ་ཁྲལ་སེལ་སླ་བཅོས་ཀྱི་རྣམ་
འགྱུར་མི་འཛིན་ཀ་མེད་ཡིན། འདིའི་ཐད་ནས་ཁོ་ཚོ་ནི་ར་དང་བ་ལང་བཙོངས་རྗེས། ར་
བའི་ཕྱི་རུ་བསྡད་ནས་ཁྲག་མིག་གིས་མི་མཐོང་བའི་ཞིང་བ་ཚོ་དང་གཉིས་སུ་མེད། ཁྲིམས་
དཔོན་གྱིས་མི་ལ་ཁྲལ་སེལ་སླ་བཅོས་དང་ཡ་ང་སྙིང་རྗེ་མེད་པའི་རྣམ་འགྱུར་བཟུང་བ་ཡིན་
པས་ན། མི་ཉེས་མེད་ཀྱི་སྤྱི་དམངས་དབང་ཆ་ཡོད་ཚད་འཕྲོག་ཆེད་དང་། ཁོ་ལ་ཉེས་ཆད་
གཅོད་པའི་ཆེད་དུ་དངོས་པོ་གཅིག་ཁོ་ན་ཡོད་ན་ཆོག་སྟེ། དེ་ནི་དུས་ཚོད་ཡིན་ནོ། དུས
ཚོད་ཡོད་དེ། ཁྲིམས་སུ་གཏན་ཕབ་ཀྱི་འགྲོ་ལུགས(ཁྲིམས་དཔོན་ཚོས་དེར་བརྟེན་ནས་ཕོགས་
ལེན་གྱིན་ཡོད)འགྲུབ་པར་བྱས་ན། དོན་ཡོངས་སུ་འགྲུབ་པ་ཡིན། རྗེས་སུ་ཁྱོད་ཀྱིས་ལྕགས་
ལམ་དང་ས་ཐག་ལེ་བར་ཉིས་བརྒྱ་ཡོད་པའི་རྫོབ་བཙོག ཐ་སྡུག་གི་གྲོང་ཁྱེར་འདི་ནས་
བདེན་དོན་དང་ཁག་ཐེག་རྙེད་པའི་འཁྲུལ་སྣང་མ་བྱེད། གཞན་ཡང་། སྤྱི་ཚོགས་ཀྱིས་དྲག་
ཤུལ་མཐའ་དག་ནི་ལུགས་མཐུན་དང་འོས་འཚམ་གྱི་དགོས་ངེས་ཀྱི་བྱེད་ཐབས་ཡིན་པར་
འདོད་པས་ན། སྙིང་རྗེའི་བྱ་བྱེད་སྣ་ཚོགས་ཏེ། དཔེར་ན། ཉེས་པ་མེད་པའི་ཁྲིམས་ཐག་
བཅད་པ་བསྒྲགས་ན། མི་དགའ་བ་དང་འཁོན་ལན་སློག་པའི་བསམ་ཚུལ་ཟང་ཟིང་འ་འུར་
འབྱུང་སྲིད། དེ་བས་ན། བདེན་དོན་ཡིད་ལ་དྲན་པ་ཙམ་ཡང་དགོད་བྲོ་བ་ཞིག་མ་ཡིན་ནམ།
ནམ་ལངས་རྗེས། ཨེ་ཝན·ཏེ་མི་ཐེ་རུ་ཆི་མལ་ལས་ལངས་ལ། སེམས་ལ་སྐྲག་སྣང་གིས་
ཁེངས་ཡོད། ཐོད་པ་ནས་རྔུལ་ཆུ་བཞུར། ཁོ་ནམ་འཛིན་ལ་ཅི་ཆ་མེད་པར་སེམས་ཐག་བཅད།
ཁོའི་བསམ་པར་ཁ་སང་གི་བསམ་ཚུལ་ཡི་མུག་པ་དེ་འདི་ལྟར་སེམས་ནས་ཡལ་བ་མེད་པར་
བལྟས་ན། དེ་ན་གནས་ལུགས་ཅུང་ཙམ་ཡོད་ངེས་རེད་སྙམ། དངོས་གནས་རེད། བསམ་ཚུལ་
དེ་དག་རྒྱུ་མེད་རྐྱེན་མེད་དུ་ཁོའི་ཀླད་པའི་ནང་དུ་འཛུལ་ནས་ཡོང་མི་སྲིད།
ཉེན་རྟོག་པ་ཞིག་དལ་ལྷོད་ལྷོད་ཀྱིས་ཁོའི་དྲ་མའི་ཁ་ནས་ཕར་སོང་། འདི་རྒྱུ་རྐྱེན་
མེད་པར་ཡོང་བ་ཞིག་ཡིན་མི་སྲིད། ཁང་བའི་ཉེ་འཁོར་དུ་མི་གཉིས་ལངས་ཡོད་པ་དང་།
འགུལ་ཡང་མི་འགུལ། ཅི་ཡང་མི་བཤད། ཁོ་ཚོ་ཁ་མི་གྲག་པ་ཅི་ཡིན་ནམ།
དེ་ནས་བཟུང་སྟེ། ཨེ་ཝན་ཏེ་མི་ཐེ་རུ་ཆི་ཉིན་གང་བོར་སེམས་ཁྲལ་གྱིས་ཁེངས།
ཁོའི་དྲ་མའི་ཁ་ནས་ཕར་སོང་བའམ། ཡང་ན་ར་བའི་ནང་དུ་ཡོང་བའི་མི་ཞིག་ཡིན་ཕྱིན།
ཁོས་ཚང་མ་ནི་མྱུལ་མ་དང་ཉན་རྣ་བ་ཡིན་པར་འདོད། ཉིན་གུང་ལ། རྫོང་གི་ཉེན་རྟོག་
དཔོན་པོ་ནམ་རྒྱུན་ལྟར་རྟ་གཉིས་ཀྱིས་འཐེན་པའི་ཤིང་རྟར་བསྡད་དེ་འགྲོ་ཡིན་ཡོད། འདི་
ནི་ཁོ་གྲོང་འདབས་ཀྱི་གཞིས་ཀ་ནས་ཉེན་རྟོག་ཁང་དུ་འགྲོ་བ་ཡིན། ཡིན་ནའང་། ཨེ་
ཝན“ཏེ་མི་ཐེ་རུ་ཆིས་ཐེངས་རེ་རེར་ཁོའི་ཤིང་རྟ་འགྲོ་བ་མགྱོགས་སོང་བར་མ་ཟད། ཁོའི་
ངོ་ན་ཡ་མཚན་པའི་རྣམ་འགྱུར་ཞིག་ཡོད་པར་སྙམ་པ་དང་། ཁོ་གྲོང་ཁྱེར་དུ་ཉེས་ཅན་
གལ་ཆེན་ཞིག་ཡོད་པ་གོང་ལ་སྙན་སེང་ཞུ་བར་བྲེལ་བས་འགྲོ་བ་ཐག་ཆོད་རེད་སྙམ། སྒོ་
ཁ་རུ་མི་ཞིག་གིས་དྲིལ་ཆུང་འཐེན་པའམ་སྒོ་བརྡུངས་ན། ཨེ་ཝན་ཏེ་མི་ཐེ་རུ་ཆི་སྐྲག་ནས་
དངངས་འདར་རྒྱག ཁང་བདག་མ་དེའི་ཁང་བར་མི་ཆ་མེད་ཡོང་བ་དང་ཕྲད་ན། ཁོ་སྡོད་
མི་ཚུགས་པར་འགྱུར། ཁོས་ཉེན་རྟོག་པ་དང་ཁྲིམས་དམག་མཐོང་ན། ཁོས་དགོད་པ་དང་
ཟིག་ཟ་བཏབ་ནས་ཅི་མི་སྙམ་པའི་ཉམས་སྟོན་པར་བྱེད། བསྟུད་མར་ཞག་མ་འགར་ཁོ་
འཛིན་བཟུང་བྱེད་པར་སྐྲག་ནས་གཉིད་མི་ཐུབ་ལ། ཡང་གཉིད་སྟུག་པའི་མི་ལྟར་སྡུར་བ་
འཐེན་ཞིང་དབུགས་འབྱིན་རྔུབ་བྱས་ཏེ། ཁང་བདག་མ་ལ་ཁོ་གཉིད་ཡོད་བསམ་དུ་འཇུག་
ཐབས་བྱེད། རྒྱུ་མཚན་ནི། ཁོ་གཉིད་མ་ཐུབ་ན་ནི་ཁོས་ལས་རྒྱུ་འབྲས་ཀྱིས་མནར་གཅོད་
མྱོང་གིན་ཡོད་པས། དེ་ནི་ཉེས་པའི་དཔང་རྟགས་གལ་ཆེན་ཞིག་རེད། དོན་དངོས་དང་
རྒྱུན་ཤེས་ཀྱིས་སྐྲག་སྣང་དེ་དག་ཡོད་ཚད་ནི། སེམས་འགྱུ་ལས་བྱུང་བའི་སྤྱི་བརྟོལ་འབའ་
ཞིག་ཡིན་པར་ཁོ་ཡིད་ཆེས་པར་བྱས་ཡོད། གལ་ཏེ་ཆེ་ས་ནས་བལྟས་ན། འཛིན་བཟུང་
བྱས་ནའང་ཆོག བཙོན་དུ་བཅུག་ནའང་ཆོག དོན་ལ་དེ་འདྲའི་སྐྲག་དགོས་པ་ཞིག་མིན།
གང་ལྟར་ཡང་སེམས་རྣམ་དག་ཡིན་ན་ཆོག་པ་རེད། ཡིན་ནའང་། ཁོས་དཔྱོད་ཤེས་ཀྱིས་
བརྒྱུད་རིམ་ལྡན་པར་བསམ་གཞིག་བྱས་ཀྱིན་བྱས་ཀྱིན་ཁོའི་སེམས་ཀྱི་ཚོར་བ་མི་བདེ་བ་
དེ་ཇེ་ཆེ་ཇེ་ཆེར་གྱུར་ནས་སྡུག་བསྔལ་བར་གྱུར། འདི་ནི་མཚམས་པ་ཞིག་གི་གཏམ་རྒྱུད་
དང་འདྲ་སྟེ། མཚམས་པ་དེས་ནགས་རྫུབས་སུ་རང་ལ་ས་སྟོང་ཞིག་གཏོད་པའི་ཆེད་དུ་
ཁོས་ངལ་དུབ་ཀྱིས་སྟ་རེ་འཕྱར་ནས་ཤིང་ཇི་ལྟར་བཅད་ན། ལྗོན་པ་དེ་ལྟར་དུ་སྐྱེས་ནས་
རྫུབས་སྟུག་པོར་འགྱུར་བ་དང་འདྲའོ། །མཇུག་ཏུ་ཨེ་ཝན་ཏེ་མི་ཐེ་རུ་ཆིས་དེས་ཕན་ཐོགས་
མེད་པ་ཤེས་པས། དེ་ནས་བསམ་བློ་གཏན་ནས་མི་གཏོང་། རེ་ཐག་ཆད་པ་དང་སྐྲག་སྣང་
གིས་རང་ལ་མནར་གཅོད་ཇི་ལྟར་བྱེད་ན་བྱེད་དུ་བཅུག
ཁོ་མི་ལ་གཡོལ་ནས་ཁེར་ཆད་དུ་སྡོད་མགོ་བརྩམས་སོང་། ཁོ་སྔར་ནས་རང་གི་གོ་
གནས་ལ་སུན་གྱིན་ཡོད། ད་ལྟ་ཁོས་བྱ་བ་དེ་བྱེད་ཐབས་མེད་པར་གྱུར་ཡོད། ཁོ་གཞན་
གྱིས་མགོ་སྐོར་ཐེབས་པར་སྐྲག་གིན་ཡོད་དེ། གཞན་གྱི་གཡོ་འོག་ཏུ་ཚུད་པ་དང་། ཁོས་
ཡིད་འཇོག་མི་བྱེད་དུས། ཁོའི་ཁུག་མའི་ནང་དུ་གསུག་ཅུང་ཙམ་བརྫངས་རྗེས། ཁོའི་
གནས་ཚུལ་ཐེར་འདོན་བྱེད་པའམ། ཡང་ན་ཁོ་རང་གིས་ཡིད་མ་གཟབ་པར་གཞུང་ཡིག་
ཐོག་ཏུ་ནོར་འཛོལ་བྱུང་བ་ལྟ་བུ་སྟེ། ཡིག་ཆ་རྫུན་མ་བཟོ་བའམ། ཡང་ན་གཞན་གྱི་དངུལ་
སྟོར་བ་ལྟ་བུ། ཡ་མཚན་པ་ཞིག་ནི་དུས་གཞན་དུ་ཁོའི་རིག་པ་ནི་འདི་འདྲའི་གྲུང་བོ་དང་
སྤྱང་བ་ཞིག་བྱུང་མ་མྱོང་ལ། འདི་འདྲའི་བརྒྱ་འགྱུར་སྟོང་འགྱུར་བྱེད་པ་ཞིག་བྱུང་མ་མྱོང་།
ཁོས་ཉིན་རེར་རྒྱུ་མཚན་སྟོང་ཕྲག་དྲན་ནས་ཁོའི་རང་དབང་དང་སྙན་གྲགས་ལ་སེམས་
ཁྲལ་ནན་ཏན་བྱས། འོན་ཀྱང་། ཕྱོགས་གཞན་ཞིག་ནས་ཁོའི་ཕྱི་རོལ་ཡུལ་གྱི་དགའ་སྣང་
དང་། ཁྱད་པར་དུ་དཔེ་ཆའི་དགའ་སྣང་མངོན་གསལ་དུ་ཞན་པར་འགྱུར་བ་དང་། ཁོའི་
ཡིད་འཛིན་ཡང་ཇེ་ཞན་དུ་གྱུར་ཡོད།
དཔྱིད་ཀར་ཁ་བ་ཞུ་སོང་། དུར་ཚལ་གྱི་འགྲམ་གྱི་ལུང་བ་ཞིག་ནས་ལུས་ཀྱི་
ཁག་ཁ་ཤས་རུལ་བའི་མི་རོ་གཉིས་རྙེད་ལ། རྒན་མོ་ཞིག་དང་། བུ་ཚ་ཞིག་ཡིན། གཉིས་
ཀར་རྨས་ནས་ཤི་བའི་རྨ་ཁ་ཡོད། གྲོང་ཁྱེར་གྱི་མི་ཚང་མས་གཞན་མི་གླེང་བར་མི་རོ་དེ་
གཉིས་དང་། ལག་དམར་རྩད་ཆོད་ཡོད་མེད་ཁོ་ན་གླེང་གིན་ཡོད། ཨེ་ཝན་ཏེ་མི་ཐེ་རུ་ཆིས་
ཚང་མས་ཁོས་བསད་པ་རེད་མི་འདོད་པའི་ཆེད་དུ། ཁོ་རྒྱ་སྲང་དུ་ཕར་འགྲོ་ཚུར་འགྲོ་བྱེད་
ཅིང་། མིའི་ངོར་བལྟས་ནས་འཛུམ་དམུལ་དམུལ་བྱེད་ལ། མི་ངོ་ཤེས་དང་ཕྲད་ན་ངོ་དཀར་
རེ་དང་དམར་རེ་བྱེད་ཅིང་། ཉམ་ཐག་ནུས་མེད་ཀྱི་མི་གསོད་པའི་ནག་ཉེས་ལས་སྡུག་པའི་
ཉེས་པ་དང་ཐ་ཤལ་གྱི་བྱ་བ་ཞིག་མེད་ཟེར། འོན་ཀྱང་། ཅང་མ་འགོར་བར། དེ་འདྲའི་
ཟོལ་མའི་བྱ་བྱེད་ལ་ཁོ་ཡང་བསུན་ནས། ཁོས་ཡུད་ཙམ་བསམས་རྗེས། རང་སོར་བསྡད་ན་
བཟང་སྙམ། རབ་ཡིན་ན་ཁང་བདག་མའི་ལ་དོང་ནང་དུ་ཡིབ་ཏུ་སོང་ན་འགྲིག་སྙམ། ཁོ་
ལ་དོང་དུ་ཉིན་གཅིག་ལ་ཡིབས་ནས་བསྡད། དེ་ནས་ཡང་ཞག་གཅིག་དང་ཉིན་གཅིག་ལ་
བསྡད། ཧ་ཅང་གྲང་ནས་མ་བཟོད་པས། ས་རུབ་རྗེས། རྐུན་མ་བཞིན་དུ་འཇབས་ནས་རང་
གི་ཁང་བའི་ནང་དུ་ལོག ཁོ་ཁང་བའི་དབུས་སུ་ལངས་ནས་འགུལ་ཡང་མི་འགུལ་བར་
ཧད་དེ་གྲག་འགུལ་ལ་ཉན་ནས་ནམ་ལངས་སོང་། ནངས་མོར། ཉི་རྩེ་མ་ཤར་དུས། ཐབ་
ཀ་ལས་པའི་ལག་བཟོ་བ་འགའ་ཡོང་ནས་ཁང་བདག་མ་བཙལ། ཨེ་ཝན་ཏེ་མི་ཐེ་རུ་ཆིས་
མི་འདི་དག་ནི་ཐབ་ཀ་ཞིག་གསོ་བྱེད་དུ་ཡོང་བ་གསལ་བོར་ཤེས་ནའང་། སྐྲག་སྣང་གིས་
ཁོ་ལ་མི་དེ་ཚོ་ནི་ཐབ་ཀ་ཞིག་གསོ་བར་བརྫུས་པའི་ཉེན་རྟོག་པ་རེད་ཟེར། ཁོ་ཁང་བ་ལས་
འཇབས་ནས་ཕྱི་རོལ་དུ་བྲོས། ཁོས་ཕྱི་ལྭ་གྱོན་མེད་ལ། ཞྭའང་གོན་མེད། བྱང་ཁོག་སྐྲག་
སྣང་གིས་ཁེངས་ནས་རྒྱ་སྲང་དུ་རྒྱུག་ནས་བྲོས། ཁྱི་ཞིག་འབ་བཞིན་ཁོའི་རྗེས་སུ་རྒྱུག
ཞིང་བ་ཞིག་གིས་ཁོའི་རྗེས་སུ་ཀི་འདེབས་ལ། ཁོའི་རྣ་འགྲམ་དུ་རླུང་འུར་འུར་ལྡང་། ཨེ་
ཝན་ཏེ་མི་ཐེ་རུ་ཆིའི་སྣང་བར་འཛམ་གླིང་ཡོངས་ཀྱི་དྲག་ཤུལ་དཔུང་དུ་བསྡེབས་ནས་ཁོ་
བདའ་ཡིན་ཡོད་པའི་སྐྲག་སྣང་སྐྱེས།
མི་ཚོས་ཁོ་བཀག་ནས་ཁོའི་ཁྱིམ་དུ་བསྐྱལ་བ་དང་། ཁོའི་ཁང་བདག་མ་དེ་སྨན་
རམས་པ་འབོད་དུ་མངགས། ཨན་ཏེ་ལེ•ཡེ་ཧྥེ་མེ་ཆིས(ཁོའི་གནས་ཚུལ་རྗེས་སུ་གླེང)ཁོའི་
ཐོད་པར་ཆབ་རོམ་ཁུག་མ་འཇོག་ཏུ་བཅུག་ཅིང་། ཁོ་ལ་སེ་འབྲུའི་ལོ་མའི་ཆུ་གར་མོ་ཅུང་
ཙམ་ལྡུད་དུ་བཅུག་རྗེས། བློ་མི་བདེ་བའི་ངང་མགོ་གཡུག་བཞིན་བུད་སོང་། འགྲོ་ཁར།
ཁང་བདག་མར་ཁོ་ད་ནས་མི་འོང་། རྒྱུ་མཚན་ནི་སྨྱོས་པའི་མི་ལ་མི་གཞན་གྱིས་སུན་ཟིང་
བྱེད་མི་རུང་བ་རེད་ཟེར། ཨེ་ཝན་ཏེ་མི་ཐེ་རུ་ཆི་ཁྱིམ་དུ་འཚོ་ཐབས་མེད་པ་དང་། སྨན་
གསོའང་བྱེད་མི་ཐུབ་པས་ན། ཅང་མ་འགོར་བར་སྨན་ཁང་དུ་བསྐྱལ་བ་དང་། རེག་དུག་
ནད་པའི་ནད་ཁང་དུ་བཀོད་སྒྲིག་བྱས། ཁོ་ནུབ་མོར་གཉིད་མི་ཐུབ་པ་དང་། ཅི་འདོད་དུ་
ཐོ་ཅོ་བྱེད་ཅིང་། ནད་པ་ཚོར་སུན་ཟིང་བཟོ་བས། ཅང་མ་འགོར་བར། ཨན་ཏེ་ལེ་ཡེ་ཧྥེ་མེ་
ཆིས་བཀའ་ཕབ་སྟེ་ནད་ཁང་ཨང་དྲུག་པའི་ནང་དུ་བསྐྱལ་བ་རེད།
ལོ་གཅིག་འདས་རྗེས། གྲོང་ཁྱེར་གྱི་མིས་ཨེ་ཝན་ཏེ་མི་ཐེ་རུ་ཆི་ཡོངས་སུ་བརྗེད་སོང་།
ཁོའི་དཔེ་ཆ་ནི་ཁང་བདག་མས་བྱ་སྐྱིབས་འོག་གི་གངས་གྲུ་ཞིག་གི་ཐོག་ཏུ་སྤུངས་ནས་
བཞག་པ་དང་། བྱིས་པ་ཚོས་བརྐུས་ནས་ཚར་སོང་།
བཞི།
ཨེ་ཝན་ཏེ་མི་ཐེ་རུ་ཆིའི་གཡོན་གྱི་ཁྱིམ་མཚེས་ནི། ངས་བཤད་ཟིན་ཏེ། ཡ་ཧུ་དཱ་པ་མོ་
ཨི་ཤེ་ཨེ་ཁ་ཡིན། ཁོའི་གཡས་ཀྱི་ཁྱིམ་མཚེས་ནི་ཞིང་བ་ཞིག་ཡིན། ལུས་ཚོ་ནས་བོངས་ཆེ་
ཞིང་། གཟུགས་ནི་ཕལ་ཆེར་སྒྲོ་བ་ཆེན་པོ་ལྟར་གྱུར་ཡོད། ངོ་ནས་གླེན་མདོག་མངོན་ཞིང་།
བསམ་བློའི་ཤུལ་རྩ་བ་ནས་མེད་པར་གྱུར་ཡོད། འདི་ནི་མི་འགུལ་བ། ཟ་རྔམ་ཆེ་བ། འབྲང་
བཙོག་གི་སྲོག་ཆགས་ཤིག་ཡིན་ཞིང་། བསམ་བློ་དང་ཚོར་བའི་ནུས་པ་སྔར་ནས་ཉམས་
ཟིན་པ་ཞིག་ཡིན། ཁོའི་ས་ནས་ནམ་ཡིན་ཡང་མིའི་དབུགས་འགག་པར་བྱེད་པའི་དྲི་མ་
སྣས་མི་བཟོད་པ་ཞིག་འཐུལ་འདུག
ནི་ཁི་ཏས་ཁོའི་མལ་སའི་ལྗན་ལྗིན་ལ་ཉ་ར་བྱེད་དུས། རྒྱུན་དུ་ཤེད་གང་ཡོད་བཏོན་
ཏེ་ཁོ་ལ་གཅར་རྡུང་དྲག་པོ་བྱེད་ལ། རང་གི་ཁུ་ཚུར་ན་བར་སྤུ་ཙམ་ཡང་མི་འཛེམ། དེ་
ལྟར་བརྡུངས་ཀྱང་དེ་ནི་སྐྲག་དགོས་པ་ཞིག་མིན། དེར་ཚང་མ་གོམས་ཡོད། སྐྲག་དགོས་
པ་ནི་སྲོག་ཆགས་གླེན་ལྐུགས་འདིས་དེ་འདྲ་བཟོད་པར་མ་ཟད། ཚོར་བ་ཅི་ཡང་མེད་པ་
དེ་ཡིན། ཁོར་ཁུ་ཚུར་གྱིས་ཤུགས་ཀྱིས་བརྒྱབ་ཀྱང་། ཅི་ཡང་མི་ཟེར་ལ། འགུལ་ཡང་མི་
འགུལ། མིག་ནང་ན་རྣམ་འགྱུར་ཅི་ཡང་མེད། ལྗིད་ལྡིག་ལྟིག་གི་རྐྱལ་བ་ཆེན་པོ་ཞིག་དང་
འདྲ་བར་འདར་བ་ཙམ་ལས་ཅི་ཡང་མི་བྱེད།
ནད་ཁང་ཨང་དྲུག་པའི་ནང་གི་ནད་པ་ལྔ་པ་སྟེ། ནད་པ་རྗེས་མ་དེ་ནི་གྲོང་བ་ཐ་མལ་
ཞིག་ཡིན། སྔོན་ཆད་ཁོ་འཕྲིན་སྐྱེལ་ཁང་གི་འཕྲིན་བགོ་བ་བྱས་མྱོང་། ཁོ་ནི་མི་གཟུགས་
ཐུང་ཧ་ཅང་ཤ་རྐ་བོ་ཞིག་དང་། སྐྲ་སེར་པོ་ཅན་ཞིག་ཡིན་ལ། ངོ་ནས་གཤིས་བཟང་གི་
མདངས་མངོན་ལ། པྲ་ཆལ་གྱི་ཉམས་འགྱུར་ལྡན་པ་ཞིག་ཀྱང་ཡིན། ཁོའི་སྤྱང་ཞིང་ལྷོད་
བག་ལྡན་པའི་མིག་ཟུང་གི་གསལ་འཚེར་སྤྲོ་ཉམས་ཀྱི་འོད་མདངས་ལ་བལྟས་ན། ཁོ་ནི་མི་
རིག་པ་ཅན་ཞིག་ཡིན་པ་ཐག་གཅོད་ཐུབ་ལ། ཁོའི་སེམས་ན་ཧ་ཅང་གལ་ཆེ་ཞིང་སྤྲོ་སྣང་
ལྡན་པའི་གསང་བ་ཞིག་ཡོད། ཁོའི་སྔས་འབོག་དང་མལ་སྟན་འོག་ཏུ་དངོས་པོ་ཁ་ཤས་
སྦས་ཡོད་ལ། ཕྱིར་བླངས་ནས་མི་ལ་གཏན་ནས་མི་སྟོན། དེ་ནི་མི་གཞན་གྱིས་ཁྱེར་བའམ་
རྐུ་བར་དོགས་པ་མ་ཡིན་ཏེ། ཕྱིར་བླངས་ནས་མི་ལ་སྟོན་པར་ཁོ་ངོ་ཚ་བ་དེ་ཡིན། མཚམས་
རེར་ཁོ་དྲ་མའི་ཁར་སོང་ནས་འདུག་གྲོགས་ཚོར་རྒྱབ་བསྟན་ཏེ། དངོས་པོ་གང་ཞིག་བྲང་
ཁར་བཏགས་ཏེ་མགོ་སྒུར་ནས་ལྟ་བ་རེད། ཡིན་ཡང་དུས་དེར་ཁོའི་གམ་དུ་སོང་ན། ཁོ་
འཚབ་བེ་འཚུབ་བེར་གྱུར་ནས་མྱུར་དུ་བྲང་ག་ནས་ཅི་ཞིག་བཀོག་ནས་སྦ་བར་བྱེད། གལ་
ཏེ་ཁོའི་གསང་བ་དེ་བརྟོལ་འདོད་ན། དེ་འདྲའི་དཀའ་མོ་ཞིག་མིན།
“ཁྱེད་ཀྱིས་ང་ལ་ཤིས་བརྗོད་གནང་རོགས་ཞུ།” ཁོས་རྒྱུན་དུ་ཨེ་ཝན་ཏེ་མི་ཐེ་རུ་
ཆི་ལ་དེ་སྐད་ཟེར། “ང་ལ་ཁོ་ཚོས་སི་ཐན་ནི་སི་ལ་ཧྥུ་དགའ་རྟགས་རིམ་པ་གཉིས་པ་
གནངས་སོང་། དགའ་རྟགས་རིམ་པ་གཉིས་པ་ནི་ཕྱི་རྒྱལ་བ་ཁོ་ནར་མ་གཏོགས་མི་སྟེར་
བ་རེད། ཁོ་ཚོས་སྲོལ་བརྟོལ་ནས་ང་ལ་བྱིན་པའི་རྒྱུ་རྐྱེན་ཅི་ཡིན་མི་ཤེས།” ཁོས་འཛུམ་
བཞིན་དེ་སྐད་ཟེར་ལ། རྨོངས་ཉམས་ཀྱིས་ཕྲག་པ་གསིག་ཀྱང་བསིགས་ཏེ། “རེད་ཡ།
དྲང་མོར་བཤད་ན། ངས་དེ་ཡིད་ལ་དྲན་མ་མྱོང” ཞེས་ཟེར།
ཨེ་ཝན“ཏེ་མི་ཐེ་རུ་ཆིས་ཡི་མུག་པའི་ངང་ནས “དོན་དེ་འདྲ་ངས་ཅི་ཡང་མི་ཤེས” ཟེར།
“འོན་ཀྱང་ནམ་ཞིག་ལ་ང་ལ་དགའ་རྟགས་གང་ཞིག་ཐོབ་སྲིད་པ་ཁྱེད་ཀྱིས་ཨེ་
ཤེས”ཞེས་འཕྲིན་བགོ་བ་ཟུར་བས་དེ་སྐད་ཟེར་བ་དང་། པྲ་ཆལ་གྱི་མིག་ཟུམ་མེར་སྨྲས་པ།
“ང་ལ་སའེ་ཏན་གྱི ‘སྐར་མ་ཨ་བརྟན’ རྟགས་མ་ཐོབ་ངེས་ཡིན། དེ་འདྲའི་དགའ་
རྟགས་ཀྱི་ཆེད་དུ་ངས་རིག་པ་འདོན་རི་བ་ཞིག་རེད། དེ་ནི་རྒྱ་གྲམ་དཀར་པོ། ལིང་ནག་
པོའི་ལོང་བུ་ཅན་ཞིག་ཡིན། དེ་ཧ་ཅང་ཡག”
ཕལ་ཆེར་ས་གཞན་གང་ཞིག་གི་འཚོ་བ་ནི་འགྲུལ་ཁང་འདིའི་ནང་གི་འཚོ་བ་ལྟར་
སྣ་རྐྱང་ཞིག་ཡིན་མི་སྲིད། ཞོགས་པར། ཞ་བོ་དང་ཞིང་བ་ཚོན་པོ་ལས་གཞན་ནད་པ་ཚང་
མ་ཚོམས་ཕྱི་མར་སོང་སྟེ། ཤིང་ཟོ་ཆེན་པོ་ཞིག་གི་ནང་དུ་ཁ་ངོ་བཀྲུས་པ་དང་། ཐུ་བས་ངོ་
ཕྱིས། དེའི་རྗེས་སུ་ཁོ་ཚོས་ལྕགས་དཀར་གྱི་ཇ་ཕོར་ལོང་བུ་ཅན་རེ་བཟུང་ནས་ཇ་འཐུང་
བ་དང་། ཇ་དེ་ནི་ཁི་ཏས་སྨན་ཁང་གི་ཐོག་ཁང་གཙོ་མ་ནས་ཁུར་ཡོང་བ་ཡིན། མི་རེས་
ཇ་ཕོར་བ་གང་རེ་ལས་འཐུང་མི་ཆོག ཉིན་གུང་ལ་ཁོ་ཚོས་ཚོད་དཀར་ཁུ་བ་དང་གྲོ་ཕྱེའི་
སྐྱོ་མ་འཐུང་དགོས། དགོང་མོར་ཉིན་གུང་ལྷག་པའི་སྐྱོ་མ་འཐུང་དགོས། ཁོམ་དུས། ཁོ་ཚོ་
ཉལ་བའམ། གཉིད་པའམ། དྲ་མའི་ཕྱི་རོལ་དུ་ལྟ་བའམ། གྱང་རྩ་འདི་ནས་ཕ་གིའི་གྱང་
རྩར་འཆག་པ་སོགས་བྱེད་དོ། །ཉི་མ་རེ་རེར་འདི་ལྟར་ཡིན། ཐ་ན་འཕྲིན་བགོ་བ་ཟུར་བས་
ནི་ནམ་ཡང་ཁོའི་བྱ་དགའི་རྟགས་མ་གླེང་ནས་འདུག་པའོ།
ནད་ཁང་ཨང་དྲུག་པའི་ནང་དུ་མི་གསར་བ་ཞིག་རིག་ཧ་ཅང་དཀའ། སྨན་རམས་
པས་སྔར་ནས་སྨྱོན་པ་མི་བསྡུ་བ་རེད། ཡང་གཅིག་བཤད་ན། འཇིག་རྟེན་དུ་སྨྱོན་པ་ཁང་
དུ་འཚམས་འདྲིར་ཡོང་འདོད་པའི་མི་ཧ་ཅང་ཉུང་བ་རེད། ཟླ་བ་གཉིས་རེ་འདས་ན། སྐྲ་
གཞར་བ་ཤེ་མེའོ་ལ་ཙ་རི་ཆི་འགྲུལ་ཁང་འདིར་ཐེངས་གཅིག་ཡོང་བ་རེད། ཁོས་སྨྱོན་པ་
ཚོའི་སྐྲ་ཇི་ལྟར་བཞར་བ་དང་། ནི་ཁི་ཏས་རོགས་ཇི་ལྟར་བྱས་པ། བཟི་ནས་བན་ནེ་བུན་
ནེར་གྱུར་ཅིང་འཛུམ་དམུལ་དམུལ་བྱེད་པའི་སྐྲ་མཁན་འདི་ཡོང་ཐེངས་རེར། ནད་པ་ཚོས་
ཇི་ལྟར་ཟིང་ཟིང་བྱས་པ་སོགས་ནི་ངས་ཞིབ་འབྲི་བྱེད་མི་འདོད་དོ།
སྐྲ་གཞར་བ་མ་གཏོགས་འགྲུལ་ཁང་འདིར་མི་གཅིག་ཀྱང་ལྟ་བར་ཡོང་མྱོང་མེད།
ནད་པ་ཚོས་ཉིན་གང་བོར་མཐོང་བ་ནི་ནི་ཁི་ཏ་གཅིག་པུ་ཡིན་པ་གཏན་ཁེལ་ཡིན།
ཡིན་ནའང་། ཉེ་ཆར་སྨན་ཁང་གི་ཐོག་ཁང་གཙོ་མའི་ནང་དུ་གཏམ་འཁྱམ་པོ་ཧ་
ཅང་ཡ་མཚན་པ་ཞིག་གྲག་བྱུང་།
སྨན་རམས་པ་རྒྱུན་དུ་ནད་ཁང་ཨང་དྲུག་པའི་ནང་དུ་འགྲོ་མགོ་བརྩམས་སོང་ཟེར་
བ་དེ་བརྒྱུད་སྒྲོག་བྱེད་ཀྱིན་ཡོད།
ལྔ།
གཏམ་འཁྱམ་ཡ་མཚན་ཞིག་ཨང་།
སྨན་རམས་པ་ཨན་ཏེ་ལེ“ཡེ་ཧྥེ་མེ་ཆིལ་གེན་ལ་ཕྱོགས་གཞན་ཞིག་ནས་བལྟས་ན།
ཐུན་མོང་མ་ཡིན་པའི་མི་ཞིག་ཡིན། བཤད་ཚུལ་ལྟར་ན། ཁོ་ལོ་ཆུང་དུས་སུ་ཆོས་ལ་ཧ་ཅང་
དད་པ་ཆེ་ཞིང་། ཆོས་པ་ཞིག་བྱེད་རྩིས་ཡོད་ཟེར། 1863ལོར་སློབ་འབྲིང་ནས་མཐར་ཕྱིན་
པ་ན། ཁོས་ཆོས་ལུགས་སློབ་གླིང་ཞིག་ཏུ་ཞུགས་རྩིས་བྱས་ཀྱང་། ཁོའི་ཕ་སྟེ། ནང་ཕྱི་ནད་
ཚན་ཁག་གི་སྨན་རམས་པ་ཡིན་པ་དེས་ཁོར་འཕྱ་བ་ཚ་ནན་བྱས་རྗེས། ཐད་ཀར་ཐ་ཚིག་
བསྒྲགས་པ་སྟེ། གལ་ཏེ་ཁོ་ཆོས་པ་བྱེད་ན། ཁོ་ནི་ཁོའི་བུ་མིན་ཞེས་བཤད། སྐད་ཆ་འདི་ངོ་
མ་ཡིན་མིན་ངས་མི་ཤེས། ཡིན་ནའང་། ཨན་ཏེ་ལེ་ཡེ་ཧྥེ་མེ་ཆིས་ཁོ་གསོ་རིག་གམ། སྤྱིར་
བཏང་གི་ཆེད་ལས་ཚན་རིག་ལ་སྔར་ནས་དགའ་བོ་མེད་པ་ལན་གཅིག་མ་ཡིན་པར་ཁས་
བླངས་མྱོང་།
གང་ལྟར་ཡང་། མདོར་ན་ཁོ་གསོ་རིག་སྡེ་ཁག་ནས་མཐར་ཕྱིན་རྗེས། རབ་ཏུ་བྱུང་
ནས་ཆོས་པ་མ་བྱས། ཆོས་ལ་དད་པ་ཧ་ཅང་ཆེ་བ་ཞིག་ཀྱང་མིན། ད་ལྟའི་ཁོ་ནི་ཐོག་མར་
སྨན་པ་བྱེད་དུས་ཀྱི་ཁོ་དང་འདྲ་ལ། ཆོས་ལུགས་ལས་རིགས་ཀྱི་མི་དང་མི་འདྲའོ།
ཁོའི་བཟོ་ལྟ་ནི་ཀོབ་པོ། རྩིང་བོ། ཞིང་བ་ཞིག་དང་འདྲ། ཁོའི་གདོང་བྱད་དང་ཁ་སྤུ།
སྙོམ་འཇམ་གྱི་སྐྲ། བོངས་ཆེ་ཞིང་ཀོབ་པའི་གཟུགས་བཅས་ཡོད་ཚད་ཀྱིས་མིའི་ཡིད་ལ་
རྒྱ་ལམ་འགྲམ་གྱི་ཟ་ཁང་ནང་གི་ཟོས་ནས་ཚོ་ཞིང་རྒྱགས་པ། ཆང་འཐུང་བ་མང་བ། ངང་
རྒྱུད་ཧ་ཅང་གཏུམ་པའི་ཚོང་དཔོན་ཚོ་འཆར་དུ་བཅུག་བྱུང༌། ཁོའི་བཙན་དྲག་གི་གདོང་
དུ་རྒྱུས་ཀ་ཕྲ་མོ་སྔོ་བྲང་ངེ་འཐེན་ཡོད་ཅིང་། མིག་ཟུང་ཆུང་ཞིང་། སྣ་དམར་བ་ཞིག་ཡིན།
ཁོའི་གཟུགས་ཆེ་ཞིང་ཕྲག་ཞེང་ཆེ་བས་ན། རྐང་ལག་ཀྱང་ཆེ་བས། ཁུ་ཚུར་གཅིག་གིས་མི་
ཞིག་གསོད་ཐུབ་པ་ལྟར་སྣང་། འོན་ཀྱང་ཁོའི་གོམ་སྟབས་ཡང་བར་མ་ཟད། འགྲོ་བའི་ཚེ་
ན་རྐང་འཇབ་ལག་འཇབ་ཀྱིས་གཟབ་ནས་འགྲོ་བ་རེད། གལ་ཏེ་ཁྱམས་ཀྱི་འཕྲང་དོག་མོ་
ཞིག་ཏུ་མི་ཞིག་དང་ཕྲད་ཚེ། ཁོས་ནམ་ཡང་ལམ་བཟུར་ནས་མི་དེ་འགྲོ་རུ་འཇུག་པ་དང་།
ཁ་ནས “བཟོད་པར་འཚལ” ཞེས་ཟེར། ད་དུང་ཁོའི་སྐད་ཆའི་གདངས་ནི་སྦོམ་པོ་མ་
ཡིན་པར། ཕྲ་ཞིང་འཇམ་པའི་ཕོ་སྐད་གདངས་མཐོ་ཡིན་པ་ནི་བློ་ཡུལ་ལས་འདས་པ་ཞིག་
ཡིན། ཁོའི་སྐེ་ན་ལྦ་བ་མི་ཆེ་བ་ཞིག་སྐྱེས་ཡོད་པའི་རྐྱེན་གྱིས། ཁོས་གོང་བ་གྱོང་བོ་ཡིན་
པའི་ལྭ་གྱོན་མི་ཐུབ་པས། ནམ་རྒྱུན་ཁོས་གསོ་མའི་རས་འཇམ་དང་ཤིང་བལ་གྱི་ཚི་ལེན་
ཁོ་ན་གྱོན་པ་རེད། མདོར་ན་ཁོའི་ཆ་ལུགས་ནི་སྨན་པ་ཞིག་དང་མི་འདྲ། ལྭ་ཆ་ཚང་ཞིག་
ཁོས་གོན་ན་ལོ་བཅུ་ལ་གོན་པ་དང་། ལྭ་གསར་བ་ཉོ་ན། ཁོས་ནམ་ཡང་ཡ་ཧུ་དཱའི་ཚོང་
ཁང་ནས་ཉོ་བ་ཡིན། ཚོང་ཁང་འདི་དག་ནང་གི་དངོས་པོའི་རིན་གོང་དམའ། ལྭ་དེ་ཁོས་
གྱོན་རྗེས། ལྭ་རྙིང་བ་དང་འདྲ་བར་བསྙེར་ཞིང་རྙིང་བར་འགྱུར། ཁོས་ནད་ལ་ལྟ་ནའང་
འདྲ། ཟ་མ་ཟ་ནའང་འདྲ། མགྲོན་པོར་སྣེ་ལེན་བྱེད་ནའང་འདྲ། ནམ་ཡང་ལྭ་ཆ་ཚང་
དེ་གྱོན་པ་ཡིན། འོན་ཀྱང་། དེ་ནི་སེར་སྣ་ཆེ་བས་མ་ཡིན་ཏེ། ཡིན་པ་ནི་ཁོས་རང་གི་ཆ་
ལུགས་ལ་དང་དོད་མི་བྱེད་པའི་རྐྱེན་གྱིས་ཡིན་ནོ།
ཨན་ཏེ་ལེ“ཡེ་ཧྥེ་མེ་ཆི་གྲོང་ཁྱེར་འདིར་ལས་འཁོད་དུ་ཡོང་དུས་སུ “སྙིང་རྗེའི་ལས་
ཁུངས་"འདིའི་རྣམ་པ་ཧ་ཅང་སྡུག་པོ་ཡིན། ནད་ཁང་ནང་དང་ཁྱམས་བར། སྨན་ཁང་གི་
ར་བའི་ནང་དུ་དྲི་ངན་འཐུལ་ནས་དབུགས་ལེན་མི་ཐུབ། སྨན་ཁང་གི་ལས་གཡོག་དང་།
ནད་གཡོག་ལག་རོགས་པ་དང་། ཁོ་ཚོའི་བྱིས་པ་ནི་ནད་པ་དང་མཉམ་དུ་ནད་ཁང་དུ་
བསྡད་ཡོད། ཚང་མས་འདི་ན་འབུ་བསེ་ཙ་དང་རྒྱ་ཤིག ཙི་གུ་ཧ་ཅང་མང་བའི་
སྟབས་ཀྱིས་སྡོད་ཐབས་མེད་ཅེས་འཁང་ར་བྱེད། ཕྱི་ནད་ཚན་ཁག་གི་ནད་ཁང་གི་མེ་
དབལ་གཏན་ནས་གཅོད་ཐུབ་མེད། སྨན་ཁང་ཡོངས་སུ་གཤག་གྲི་གཉིས་མ་གཏོགས་
མེད། དྲོད་འཇལ་ཆས་གཅིག་ཀྱང་མེད། ཁྲུས་ཁང་དུ་ཡུང་རིལ་སྤུངས་ཡོད། སྤྱི་གཉེར་
བ་དང་། བུད་མེད་དོ་དམ་པ། སྨན་ཆུང་བཅས་ཚང་མས་ནད་པའི་ལག་ནས་རྒྱུ་
དངོས་བཙན་ལེན་བྱེད་ཀྱིན་ཡོད། ཨན་ཏེ་ལེ-ཡེ་ཧྥེ་མེ་ཆིའི་སྔོན་གྱི་འགན་འཁུར་བ་
ནི་སྨན་རམས་པ་རྒན་པ་ཞིག་ཡིན། བཤད་ཚུལ་ལྟར་ན། ཁོས་ལྐོག་ཏུ་སྨན་ཁང་གི་ཆང་
བཅུད་བཙོངས་པ་འདྲ་ལ། ད་དུང་ནད་གཡོག་མ་དང་བུད་མེད་ནད་པ་བསྡུ་རུབ་བྱས་ཏེ།
“བཙུན་མོའི་བྲང་ས” ཞིག་བཙུགས་ཡོད་ཟེར། གྲོང་ཁྱེར་ནང་གི་མིས་འདི་ལྟའི་དོན་
དག་རྫབ་རྫོབ་གསལ་བོར་ཤེས་ཡོད་ཅིང་། དེར་སྒྲོ་བཏགས་ནས་བཤད་པ་ཡང་ཡོད། འོན་
ཀྱང་ཚང་མས་སྣང་ཚུལ་དེར་དོ་གལ་ཡེ་ནས་མི་བྱེད། ད་དུང་མི་ལས་དག་སེལ་བྱས་ཏེ།
སྨན་ཁང་དུ་ཉལ་བ་ནི་གྲོང་བ་ཐ་མལ་དང་ཞིང་བ་ཁོ་ན་ཡིན། ཁོ་ཚོའི་ཁྱིམ་ནི་སྨན་ཁང་
ལས་ཀྱང་སྡུག་པོ་ཡིན་པས། ཁོ་ཚོའི་འདོད་པ་མི་ཚིམ་པ་མི་སྲིད། བྱ་བང་གི་ཤ་ཁྱེར་འོངས་
ནས་ཁོ་ཚོར་ཟ་རུ་འཇུག་ཐུབ་བམ་ཟེར། ད་དུང་མི་ལས་དག་སེལ་འདི་ལྟར་བྱེད་དེ། ས་
གནས་རང་སྐྱོང་ཅུའུ་ཡི་རོགས་དངུལ་མེད་ན། གྲོང་ཁྱེར་འདི་ཁོ་ནར་བརྟེན་ནས་སྨན་
ཁང་བཟང་བོ་ཞིག་གི་རྒྱུན་སྐྱོང་བའི་སྟོབས་མེད་པ་དང་། སྨན་ཁང་འདི་ཞན་ནི་ཞན་མོད།
མེད་པ་ལས་ཡོད་པ་བཟང་བས། གནམ་རྒན་མའི་དྲིན་ཡིན་ཟེར། གསར་དུ་བཙུགས་པའི་
ས་གནས་རང་སྐྱོང་ཅུའུ་ཡིས་གྲོང་ཁྱེར་ནང་ངམ།
གྲོང་འདབས་གང་དུའང་སྒོ་བསྟེན་སྨན་
ཁང་རྩ་བ་ནས་བཙུགས་མེད་ལ། ད་དུང་ཁག་གཡོལ་ནས་གྲོང་ཁྱེར་ནང་དུ་སྨན་ཁང་ཡོད་
པ་རེད་ཟེར།
ཨན་ཏེ་ལེ་ཡེ་ཧྥེ་མེ་ཆིས་སྨན་ཁང་ལ་ལྟ་ཞིབ་བྱས་རྗེས། ལས་ཁུངས་འདིའི་ཀུན་
སྤྱོད་ངན་པས། ནད་པའི་བདེ་ཐང་ལ་གནོད་ཚབས་ཆེ་བར་ཁ་ཚོན་བཅད། ཁོས་བལྟས་
ན། མིག་སྔར་བསྒྲུབ་ནུས་པའི་ཆེས་རིག་བཟང་གི་ཐབས་ནི་ནད་པ་ཕྱིར་འབུད་དུ་བཅུག་
སྟེ། སྨན་ཁང་གི་སྒོ་གཏན་རྒྱུ་དེ་ཡིན། འོན་ཀྱང་ཁོས་རང་གཅིག་པུའི་འདོད་ཚུལ་གྱིས་
དོན་འདི་བསྒྲུབ་མི་ཐུབ་པ་ཤེས་ཡོད་པར་མ་ཟད། འདི་ལྟར་བསྒྲུབས་ཀྱང་ཕན་ཐོགས་མེད་
དེ། ཤའི་ལུས་དང་རྣམ་ཤེས་ཀྱི་བསླད་སྐྱོན་ནི་ས་གཅིག་ནས་བསྐྲད་ཆོག་ཀྱང་། དེ་དག་ས་
གཞན་ཞིག་ཏུ་སོང་ནས་སྡོད་སྲིད་པས་ན། ཁོ་རང་སར་རང་འཆི་བྱེད་པར་སྒུག་རྒྱུ་ལས་
མེད། ཡང་གཅིག་བཤད་ན། མི་ཚོས་སྨན་ཁང་ཞིག་བཙུགས་པ་ཡིན་ན། དེ་གནས་སུ་
འཇུག་དགོས་པ་དང་། དེ་ཁོ་ཚོར་མཁོ་བ་ཡོད་པས་རེད། ཕྱོགས་རིས་དང་། ཉིན་རྒྱུན་གྱི་
འཚོ་བའི་ཁྲོད་ཀྱི་བྱ་ངན་སྣ་ཚོགས་དང་། སྐྱུག་བྲོའི་དོན་དག་ཡོད་ཚད་ནི་དགོས་ངེས་ཤིག་
ཡིན་པ་སྟེ། སྐྱག་པ་ནི་ལུད་དང་ས་ནག་ཏུ་འགྱུར་བའི་དཔེ་ལྟར། ཉི་མ་རིང་ན། དེ་ཚོ་ཕན་
ཐོགས་ཡོད་པར་འགྱུར་བའི་རྒྱུ་མཚན་གྱིས་སོ། །འཇིག་རྟེན་ཐོག་གི་བྱ་དངོས་གང་ཞིག་
ཡིན་ཡང་། ཐོག་མར་བྱུང་དུས་སུ་བཙོག་བསླད་མ་གོས་པ་མེད་དོ།
ཨན་ཏེ་ལེ་ཡེ་ཧྥེ་མེ་ཆིས་འགན་ཁུར་ནས་བྱ་བ་བསྒྲུབས་རྗེས། ཁོས་རྫབ་རྫོབ་ཀྱི་རྣམ་པ་
དེ་རིགས་ལ་ཅི་མི་སྙམ། ཁོས་སྨན་ཁང་གི་ལས་གཡོག་དང་ནད་གཡོག་ལག་རོགས་ཚོ་ནད་
ཁང་དུ་བསྡད་མི་ཆོག་པའི་བླང་བྱ་ཁོ་ན་འདོན་པ་དང་། ཕྱི་ནད་ཚན་ཁག་ལ་ཡོ་བྱད་ཆ་སྒམ་
དོ་ཉོས་སོང་། དེ་ཡང་སྤྱི་གཉེར་བ་དང་། བུད་མེད་དོ་དམ་པ། སྨན་ཆུང་སོགས་ཀྱིས་སྔར་ལྟར་
བྱེད་ལ། ཕྱི་ནད་ཚན་ཁག་གི་མེ་དབལ་ལ་མཚོན་ན་ནི་སྔར་བཞིན་ཡིན་ནོ།
ཨན་ཏེ་ལེ་ཡེ་ཧྥེ་མེ་ཆི་རང་ནི་ཤེས་རབ་དང་གཞུང་དྲང་ལ་ཧ་ཅང་དགའ་མོད། འོན་
ཀྱང་རང་གི་མཐའ་སྐོར་དུ་ལུགས་དང་མཐུན་ཞིང་གཞུང་དྲང་བའི་འཚོ་བ་ཞིག་འཛུགས་
དགོས་པ་སྨྲས་ཚེ། ཁོར་རང་གི་ཁེ་དབང་འདི་ལ་སྲུང་སྐྱོབ་བྱེད་པའི་བློ་སྟོབས་ཀྱང་མེད་ལ།
ཡིད་ཆེས་ཀྱང་མེད་པར་འགྱུར་རོ། བཀའ་ཕབ་པ། མཚམས་གཅོད་པ། རྒྱུན་འཁྱོངས་བྱེད་
པ་བཅས་ཁོས་རྩ་བ་ནས་བྱེད་མི་ཐུབ། དེ་ནི་ཁོས་མནའ་བསྐྱལ་ཏེ། ནམ་ཡང་སྐད་གསང་
མཐོན་པོས་སྐད་ཆ་མི་སྨྲ་བ་དང་། ནམ་ཡང་བཀའ་ཕབ་པའི་སྐད་གདངས་མི་སྤྱོད་པ་དང་
འདྲའོ། ཁོས “ང་ལ་དེ་བྱིན་དང་།” ཡང་ན “དེ་ཁྱེར་ཤོག” ལྟ་བུའི་སྐད་ཆ་ཚིག་གཅིག་
བཤད་པ་ཧ་ཅང་དཀའ། ཁོས་ཟ་མ་དུས་ནམ་ཡང་སོམ་ཉིའི་སྒོ་ནས་གཅིག་ལུས་ནས་མིད་
པ་བསལ་ཏེ། ཇ་མར “ང་ལ་ཇ་ཞིག་འཐུང་དུ་བཅུག་ན་ད་གཟོད་བཟང་” ཞེས་དང་།
ཡང་ན “ང་ལ་ཟ་མ་བྱིན་ན་ད་གཟོད་བཟང” ཞེས་ཟེར། སྤྱི་གཉེར་བར་མཚོན་ན། ཁ་ཏ་
བྱས་ཏེ། ད་ནས་རྐུ་མི་བྱེད་པའམ། ཡང་ན་ཁོ་ཕྱིར་འཕུད་པའམ། དེ་མིན་ན་དགོས་མེད་ཀྱི་
གསོ་འདྲེའི་གོ་གནས་འདི་ཕྲི་དོར་བྱ་རྒྱུ་ནི་ཁོས་རྩ་བ་བྱེད་མི་ཐུབ། ཨན་ཏེ་ལེ་ཡེ་ཧྥེ་མེ་
ཆི་ཁོ་རང་ལ་མགོ་སྐོར་ཐེབས་པའམ་ཁ་གསག་ཞུ་བ་དང་ཕྲད་ཐེངས་རེ་རེའམ། ཡང་ན་
ཁོས་རྩིས་ཁྲ་རྫུན་བཟོ་བྱས་པ་ཤེས་པ་ཞིག་ཁྱེར་ཡོང་ནས་ཁོར་ཆོག་མཆན་ཞུ་དུས་སུ། ཁོའི་
གདོང་ཆུ་འབུ་གློ་ཉལ་ལྟར་དམར་པོར་འགྱུར་བ་དང་། སེམས་སུ་ནོངས་པ་མཆི་སྙམ། ཡིན་
ཡང་། ཁོས་དེའི་ཐོག་ཏུ་ཆོག་མཆན་ཡི་གེ་འགོད་པ་རེད། ནད་པས་ཁོར་ཁོ་ཚོས་ལྟོགས་
བསྲན་མྱང་དགོས་པ་འཁང་ར་བྱེད་པའམ། ཡང་ན་ནད་གཡོག་ལག་རོགས་པས་དྲག་ཤུལ་
སྤྱོད་པ་གཏུགས་པར་ཕྲད་ཐེངས་རེ་རེར། ཁོ་སྐོབས་སུ་ལྷུང་བའམ། ངོ་གནོང་བའི་སྒོ་ནས།
“ཡ། ལགས། རྗེས་སུ་ངས་རྩད་གཅོད་ཅིག་བྱེད།” ཅེས་ཨོག་ཤུབ་འདོན།
དང་ཐོག་ཨན་ཏེ་ལེ•ཡེ་ཧྥེ་མེ་ཆིས་བྱ་བར་ཧ་ཅང་འབད་རྩོལ་བྱེད། ཁོས་ཉིན་རེར་
ཞོགས་པ་ནས་ཉིན་གུང་དྲོས་ཇ་འཐུང་བར་དུ་ནད་པའི་ནད་ལ་བརྟག་པ་དང་། གཤག་
བཅོས་བྱེད་པ་དང་། ཐ་ན་ཕྲུ་གུ་བཙའ་རོགས་བྱེད། བུད་མེད་ཚོས་ཁོ་བྱ་བར་རྣལ་མོ་ཡིན་
ཞིང་། བརྟག་པ་ནད་ཐོག་ལ་ཁེལ་བ་ཞིག་ཡིན་ཟེར། ཁྱད་པར་དུ་མོ་ནད་ཀྱི་རིགས་དང་
བྱིས་ནད་ཀྱི་རིགས་ལ་མཁས་པ་ཞིག་ཡིན། འོན་ཀྱང་། ཉི་མ་རིང་ན། བྱ་བ་འདི་སྣ་རྐྱང་
བྲོ་བ་མེད་པ་ཞིག་ཡིན་པར་མ་ཟད། ཁེ་སྤོགས་ཀྱང་མེད་པའི་རྐྱེན་གྱིས་ཁོ་བསུན་པ་ཡིན་
རྒྱུ་རེད། དེ་རིང་ནད་པ་སུམ་ཅུའི་ནད་ལ་བརྟགས་ན། སང་ཉིན་སོ་ལྔ་དང་། གནངས་ཉིན་
བཞི་བཅུའི་ནད་ལ་ལྟ་དགོས། དེ་ལྟར་ཉི་མ་རེ་རེ་དང་ལོ་རེ་རེར་བྱས་ཀྱང་། གྲོང་ཁྱེར་གྱི་
མི་ཤི་ཚད་ཇེ་ཉུང་དུ་མ་སོང་བར་མ་ཟད། ད་དུང་ནད་པ་རྒྱུན་མི་ཆད་པར་འོང་བ་རེད།
ཞོགས་པར་མལ་ལས་ལངས་པ་ནས་ཉིན་གུང་དྲོས་ཇའི་བར་དུ་ནད་པ་བཞི་བཅུ་ལ་ནད་
བརྟག་སྨན་བཅོས་བྱེད་ན། དོན་ངོ་མའི་གོ་ཆོད་པ་བྱ་རྒྱུ་ནི་ལུས་ཤུགས་ཀྱིས་མི་ལྕོགས་པས་
ན། ནད་བརྟག་སྨན་བཅོས་དེ་ཡང་ཟོལ་བཅོས་ཤིག་ཏུ་གྱུར་ཡོད། ལོ་གཅིག་ལ་ནད་པ་ཆིག་
ཁྲི་ཉིས་སྟོང་གི་ནད་ལ་བརྟགས་ན། གལ་ཏེ་སླ་བར་བསམ་ན། མི་ཆིག་ཁྲི་ཉིས་སྟོང་ལ་མགོ་
སྐོར་བཏང་བ་རེད། ནད་ལྕི་མོ་ལ་མཚོན་ན། ནད་ཁང་དུ་བསྐྱལ་རྗེས། ཚན་རིག་གི་ཕྱག་
སྲོལ་ལྟར་ཁོ་ཚོའི་ནད་ལ་ནད་བཅོས་བྱེད་དགོས་མོད། འོན་ཀྱང་དེ་ལྟར་བྱེད་མི་ནུས་ཏེ།
རྒྱུ་མཚན་ནི་ཕྱག་སྲོལ་ཡོད་ཀྱང་ཚན་རིག་མེད་པས་སོ། །གལ་ཏེ་མཚན་ཉིད་རིག་པ་དོར་
ཏེ། སྨན་པ་གཞན་པ་ལྟར་ཏན་ཏན་ཏིག་ཏིག་བྱེད་ན། ཐོག་མར་བྱེད་དགོས་པའི་བྱ་བ་ནི།
སྦགས་བཙོག་གཙང་སེལ་བྱས་ཏེ། གཙང་སྦྲ་དང་རླུང་རྒྱུ་བ་བྱ་དགོས། དྲི་ངན་དཀུ་བའི་
ཚོད་དཀར་ཁུ་བ་སྐོལ་བ་དེ་དོར་ཏེ། ལུས་ཟུངས་གསོ་བར་ཕན་པའི་འཚོ་བཅུད་ལྡན་པའི་
ཟ་མར་བསྒྱུར་དགོས། མི་རྐུན་མ་དོར་ཏེ། ལག་རོགས་བཟང་བོ་བཀོལ་དགོས་པ་རེད།
ཡང་གཅིག་བཤད་ན། འཆི་བ་ནི་མི་རེ་རེའི་རྒྱུན་ལྡན་གྱི་གཏན་ཁེལ་གྱི་མཇུག་
འབྲས་ཡིན་པས་ན། ཁོ་འཆི་བ་འགོག་དགོས་དོན་ཅི་ཡོད། གལ་ཏེ་ཚོང་བ་ཆུང་ཆུང་ཞིག་
གམ་ཞི་དཔོན་ཞིག་མ་ཤི་བར་ལོ་ལྔ་ནས་བཅུ་ལ་གསོན་དུ་བཅུག་ཀྱང་ཕན་ཐོགས་ཅི་
ཞིག་ཡོད་དམ། གལ་ཏེ་སྨན་གསོའི་དམིགས་ཡུལ་ནི་སྨན་རྫས་ལ་བརྟེན་ནས་ནད་པའི་ན་
བའི་སྡུག་བསྔལ་འཇོམ་པ་ཙམ་ལ་ངོས་འཛིན་པ་ཡིན་ན། གནད་དོན་ཞིག་མི་འདོན་རང་
འདོན་ཡིན་ཏེ། ན་བའི་སྡུག་བསྔལ་འཇོམ་དགོས་དོན་ཅི་ཞིག་ཡིན། གཅིག བཤད་ཚུལ་
ལྟར་ན། སྡུག་བསྔལ་གྱིས་མི་ནི་བསམ་པ་ལྷད་མེད་རྣམ་དག་གི་རྟོགས་ཁམས་སུ་སྐྱེལ་ཐུབ་
ཟེར། གཉིས། གལ་ཏེ་འགྲོ་བ་མིས་སྨན་རིལ་དང་སྨན་ཆུས་ན་བའི་སྡུག་བསྔལ་འཇོམ་
ཐུབ་པའི་ལག་རྩལ་ཁོང་དུ་ཆུད་སོང་ན། ཆོས་ལུགས་དང་མཚན་ཉིད་རིག་པ་ཡོངས་སུ་
འདོར་སྲིད་པ་རེད། འོན་ཀྱང་ད་ལྟའི་བར་དུ་འགྲོ་བ་མིས་འདི་གཉིས་ལ་བརྟེན་ནས་སྡུག་
བསྔལ་སྣ་ཚོགས་ལ་གཡོལ་བའི་ཐབས་དང་ཁག་ཐེག་རྙེད་ཡོད་པར་མ་ཟད། ཐ་ན་བདེ་
སྐྱིད་ཀྱང་རྙེད་ཡོད་པ་རེད། ཕུ་ཧྲི་གེ་འཆི་དུས་ན་ཟུག་ཆེན་པོ་མྱངས་པ་དང་།
སྙིང་རྗེ་བའི་ཧེ་ཉེ་མལ་སར་ལྷུང་ནས་ལོ་མང་པོ་འགོར་བ་རེད། དེས་ན་མི་གཞན་
པ་སྟེ། ཨན་ཏེ་ལེ་ཡེ་ཧྥེ་མེ་ཆི་ཡིན་ནའང་འདྲ། མ་ཐེ་ལོ་ན་ས་ཝེ་ཤི་ན་ཡིན་ནའང་འདྲ།
ནད་ཅིག་བྱུང་ན་སྐྱོན་ཅི་ཞིག་ཡོད་དམ། གང་ལྟར་ཁོ་ཚོའི་འཚོ་བར་ནང་དོན་རྩ་བ་ནས་
མེད། ཡང་ན་བའི་སྡུག་བསྔལ་མེད་ན། འཚོ་བ་སྟོང་ཟད་དུ་འགྱུར་བས། ཨ་མི་པའི་འཚོ་
བ་དང་འདྲ་བ་རེད།
འདི་ལྟའི་བསམ་ཚུལ་གྱིས་ཨན་ཏེ་ལེ་ཡེ་ཧྥེ་མེ་ཆི་མནན་ནས་ཕམ་པས། སེམས་ཤི་
ཡིད་ཕམ་དུ་གྱུར། དེ་ནས་ཉི་མ་རེ་རེ་བཞིན་སྨན་ཁང་དུ་མི་འགྲོ་བ་རེད།
དྲུག
ཁོའི་འཚོ་བ་ནི་འདི་ལྟར་ཡིན་ཏེ། ཁོ་ནམ་རྒྱུན་ལྟར་ཞོགས་པའི་ཆུ་ཚོད་བརྒྱད་པར་
མལ་ལས་ལངས་ཤིང་། ལྭ་གྱོན་རྗེས། ཇ་འཐུང་། དེ་ནས་ཁོ་རང་གི་དཔེ་ཁང་དུ་བསྡད་དེ་
དཔེ་ཆར་ལྟ་བའམ། ཡང་ན་སྨན་ཁང་དུ་འགྲོ། སྨན་ཁང་དུ་ནད་ལ་ལྟ་བར་ཡོང་བའི་ནད་
པ་རྣམས་དོག་ཅིང་ནག་ཐིབ་པོའི་བར་ཁྱམས་སུ་བསྡད་ནས་ནད་ལ་བརྟག་པར་སྒུག་ཡོད།
སྨན་ཁང་གི་ལས་གཡོག་དང་ནད་གཡོག་ལག་རོགས་ཚོ་ཁོ་ཚོའི་མདུན་ནས་ཕར་རྒྱུག་
ཚུར་རྒྱུག་བྱེད་ཀྱིན་ཡོད་ཅིང་། འཇུར་རྟ་ས་ངོས་ཀྱི་སོ་ཕག་ཐོག་ཏུ་སྤོས་པའི་སྒྲ་ཐག་ཐག་
གྲག གདོང་སྐྱ་ཞིང་ལྭ་རིང་གྱོན་པའི་ནད་པའང་འདི་ནས་ཕར་འགྲོ། པུར་དང་མི་གཙང་
བ་གང་བར་སྤུངས་པའི་སྣོད་ཀྱང་འདི་ནས་ཕྱི་རོལ་དུ་ཁྱེར་ནས་འགྲོ། བྱིས་པའི་ངུ་ཅོ་
དང་ཚོམས་ཀྱི་རླུང་ནང་དུ་ལྡང་འོང་། ཨན་ཏེ་ལེ•ཡེ་ཧྥེ་མེ་ཆིས་འདི་ལྟའི་ཁོར་ཡུག་ནི་ཚ་
ལངས་ཞིང་གློ་གཅོང་ཕོག་པ་དང་། སྤྱིར་བཏང་གི་བསླད་ཐེབས་སླ་བའི་ནད་པར་མཚོན་
ན་སྡུག་བསྔལ་ཞིག་ཡིན་པ་ཤེས་མོད། འོན་ཀྱང་དེར་ཐབས་ཅི་ཡོད་དམ། ནད་བརྟག་སྒུག་
ཁང་དུ་ཁོ་སྨན་ཆུང་ཤེར་གེ·ཤེར་གེ་ཨེ་ཆི་དང་ཕྲད། ཁོ་ནི་མི་གཟུགས་ཐུང་ཚོན་པོ། ངོ
ཤ་གེལ་བོ་ཞིག་ཡིན་ཞིང་། ངོ་བཀྲུས་ནས་ཧ་ཅང་གཙང་ཞིང་སྨ་ར་གཙང་མར་བཞར་བ།
རྣམ་འགྱུར་བརྟན་ཞིང་གཤིས་ཀ་འཇམ་པ། ལུས་ལ་ལྭ་བ་འཁོབས་ཆེན་སོ་མ་ཞིག་གྱོན་
ཡོད། བལྟས་ཚོད་ལ་སྨན་ཆུང་ཞིག་རེད་ཟེར་བ་ལས་དབུས་གཞུང་གི་དཔོན་པོ་ཞིག་རེད་
ཟེར་ན་འགྲིག ཁོས་གྲོང་ཁྱེར་དུ་སྒེར་གྱིས་ནད་བརྟག་སྨན་སྟེར་བྱེད་ཀྱིན་ཡོད། ཚོང་
ལས་ཧ་ཅང་རྒྱ་ཆེ། ཁོས་མགུལ་ཆིངས་དཀར་པོ་མདུད་ཡོད། སྨན་རམས་པས་སྒེར་གྱིས་
ནད་བརྟག་སྨན་སྟེར་མི་བྱེད་པས།
ཁོས་རང་ནི་སྨན་རམས་པ་ལས་སྨན་བཅོས་ལག་རྩལ་
བཟང་བར་འདོད། ཁོས་ནད་བརྟག་སྒུག་ཁང་གི་གྲུ་གར་ཀུན་དགའ་ར་བ་ཞིག་བསླངས་
ཡོད་ལ། དེའི་ནང་དུ་ལྷ་སྐུ་ཆེན་པོ་ཞིག་བཞག་ཡོད་ཅིང་། མདུན་དུ་མཆོད་མེ་མཚན་ཐུབ་
ཆེན་པོ་ཞིག་བསྒྲོན་ཡོད།
དེའི་གམ་དུ་ཆོས་ཀློག་ཁྲི་ཞིག་ཡོད་པའི་ཐོག་ཏུ་རས་དཀར་པོ་
བཀབ་ཡོད། གྱང་ངོར་མཁན་པོའི་བརྙན་རིས་དང་། ལྷ་རི་ཆོས་སྦྱོང་ཁང་གི་འདྲ་པར་དང་།
མེ་ཏོག་ཨུ་མེའི་ཕྲེང་བ་འགའ་བཀལ་ཡོད། ཤེར་གེ•ཤེར་གེ་ཨེ་ཆི་ཆོས་ལ་དད་
པ་ཆེ་ཞིང་། གཟབ་རྒྱས་ཀྱི་ཆོ་ག་ལ་དགའ། ལྷ་སྐུ་ནི་ཁོས་དངུལ་བཏང་ནས་བླུས་པ་ཡིན།
རེས་གཟའ་ཉི་མ་རེ་རེར། ཁོས་ནད་པ་ཞིག་ལ་ནད་བརྟག་ཁང་འདི་རུ་ལྷའི་བསྟོད་གླུ་གྱེར་
ཀློག་བྱེད་དུ་འཇུག དེས་བཏོན་ནས་ཚར་ན། ཤེར་གེ“ཤེར་གེ་ཨེ་ཆིས་དངོས་སུ་ལག་
གདེག་སྤོས་ཕོར་བཟུང་ནས་ཕྱར་ལ། སྤོས་ཕོར་ལས་སྤོས་དུ་འཕྱུར། ཁོ་ནད་ཁང་རེ་རེར་
སོང་ནས་སྤོས་བདུགས་པ་རེད།
ནད་པ་ཧ་ཅང་མང་། འོན་ཀྱང་ཁོམ་པ་མེད། དེའི་རྐྱེན་གྱིས་ནད་ལ་བརྟག་པ་ནི་ན་
ཚུལ་འདྲི་བ་དང་། སྨན་ཅུང་ཟད་སྟེར་བ་ཙམ་ཡིན་ཏེ། དཔེར་ན། ན་འཇོམ་སྣུམ་དང་དན་
ཁྲའི་སྣུམ་སོགས་སྟེར་བ་ཙམ་མོ། །ཨན་ཏེ་ལེ-ཡེ་ཧྥེ་མེ་ཆི་དེ་རུ་བསྡད་ཡོད་ཅིང་། འགྲམ་པ་
ཁུ་ཚུར་ལ་ཁེན་ནས་བསམ་བློ་གཏོང་ལ། ལན་རེར་དྲི་བ་འདྲི། ཤེར་གེ་ཤེར་གེ་ཨེ་ཆི་ཡང་
དེ་རུ་བསྡད་ཡོད་ཅིང་། ལག་པ་ཕུར་བཞིན་དུ་མཚམས་རེར་ཁ་གྲག
“ང་ཚོར་ནད་ཕོག་པ་དང་དབུལ་བ་ནི། ང་ཚོས་བསམ་པ་རྣམ་དག་གིས་ལྷ་ལ་
གསོལ་བ་མ་བཏབ་པའི་རྐྱེན་གྱིས་རེད། དེ་རེད།” ཁོས་དེ་སྐད་ཟེར།
ཨན་ཏེ་ལེ་ཡེ་ཧྥེ་མེ་ཆིས་ནད་བརྟག་སྨན་བཅོས་བྱེད་དུས་སུ་གཤག་བཅོས་ཡེ་ནས་
བྱེད་ཀྱིན་མེད། ཁོས་ཁྲག་མཐོང་ན་སེམས་མི་སྐྱིད་ཅིང་འཚབས་པས་ན། ཁོས་དེ་སྔར་
ནས་བྱེད་ཀྱིན་མེད། ཁོས་མི་བལྟ་ཀ་མེད་ཀྱིས་བྱིས་པའི་ཁ་གདངས་སུ་བཅུག་སྟེ་མིད་པར་
ལྟ་དུས། བྱིས་པ་ངུ་བཞིན་ཤུགས་གང་ཡོད་ཀྱིས་ལག་པ་ཆུང་ཆུང་གིས་འགོག་པ་རེད། དེ་
འདྲར་ཕྲད་ཐེངས་རེར། ཁོའི་རྣ་ལམ་དུ་གྲག་པའི་འུར་ཟིང་གི་སྒྲ་དེས་ཁོའི་མགོ་ཡུ་འཁོར་
ཞིང་། མིག་ཆུ་བཞུར་དུ་འཇུག་པས་ན། ཁོས་མྱུར་དུ་སྨན་ཡིག་བྲིས་ཏེ། ལག་པ་གཡུགས་
ནས་བུད་མེད་ལ་བྱིས་པ་ཕར་ཁྱེར་དུ་འཇུག
ནད་ལ་བརྟག་དུས། ནད་པ་སྐྲག་ནས་སྐད་ཆ་མགོ་རྔ་མེད་པ་དང་། དེའི་ཁར་གམ་
དུ་བརྗིད་ཉམས་ངང་སྡོད་པའི་ཤེར་གེ•ཤེར་གེ་ཨེ་ཆི་དང་། གྱང་ངོས་ཀྱི་བརྙན་རིས་དང་།
ལོ་ཉི་ཤུའི་རིང་ལ་ཁོས་ཡང་ཡང་གྲངས་མེད་དྲིས་པའི་སྐད་ཆ་བཅས་ཀྱིས་ཅང་མ་འགོར་
བར་ཁོ་བསུན་ཞིང་ཡི་མུག་པར་བྱེད་པས། ཁོས་ནད་པ་ལྔ་དྲུག་ཙམ་ལ་བལྟས་རྗེས་བུད་
འགྲོ། ཁོ་སོང་རྗེས། ནད་པ་ལྷག་མར་སྨན་ཆུང་གིས་དེར་མཐུད་ནས་ལྟ་བ་རེད།
ཨན་ཏེ་ལེ་ཡེ་ཧྥེ་མེ་ཆི་ཁྱིམ་དུ་ལོག་རྗེས། སེམས་སུ་སྤྲོ་བས་ཁེངས་འདུག་སྟེ། ཁོས་
ཡུན་རིང་ཞིག་ལ་སྒེར་གྱིས་ནད་བརྟག་སྨན་སྟེར་མ་བྱས་ལ།
ད་ལྟ་གྱོད་རྡལ་བྱེད་མཁན་
མེད་པ་ནི་གནམ་རྒན་མའི་དྲིན་ཡིན་སྙམ། དེ་མ་ཐག་ཏུ་ཁོ་དཔེ་ཁང་གི་ཅོག་ཙེའི་འགྲམ་
དུ་བསྡད་དེ་དཔེ་ཆར་ལྟ་མགོ་བརྩམས། ཁོར་དཔེ་ཆ་མང་པོ་ཡོད། ཁོས་ནམ་ཡང་སེམས་
ཡེངས་པ་མེད་པར་དཔེ་ཆར་ལྟ། ཁོས་རང་གི་ཕོགས་ཀྱི་ཕྱེད་ཀས་དཔེ་ཆ་ཉོ་ཡིན་ཡོད།
ཁོའི་ཁང་བར་ཁང་མིག་དྲུག་ཡོད། དེ་ལས་ཁང་མིག་གསུམ་གྱི་ནང་དུ་དཔེ་ཆ་དང་དུས་
དེབ་རྙིང་བ་སྤུངས་ཡོད། ཁོ་ཆེས་ལྟ་བར་དགའ་བ་ནི་ལོ་རྒྱུས་དང་མཚན་ཉིད་པའི་དཔེ་ཆ་
ཡིན། གསོ་རིག་ཐད་ནས་ཁོས《སྨན་རམས་པ》ཞེས་པའི་དུས་དེབ་གཅིག་པུ་མ་གཏོགས་
མངག་ཉོ་བྱས་མེད། ཁོས་ནམ་ཡང་དུས་དེབ་དེའི་མཇུག་ནས་ཡར་ལྟ་བ་ཡིན། དཔེ་ཆར་
ལྟ་ཐེངས་རེར། ཁོས་བསྟུད་མར་དུས་ཚོད་འགར་ལྟ་བ་དང་། བར་དུ་མཚམས་མི་འཇོག་
ལ། ཐང་ཆད་པའི་སྣང་བ་ཡང་མེད། ཁོས་དཔེ་ཆར་བལྟས་ན། སྔོན་ཆད་ཨེ་ཝན་ཏེ་མི་ཐེ་
རུ་ཆིས་དཔེ་ཆར་ལྟ་བ་ལྟར་མགྱོགས་ཤིང་འཚབ་པ་ཞིག་མིན། དལ་ལྷོད་ལྷོད་ཀྱིས་རིག་པ་
བསྒྲིམས་ནས་ལྟ་ལ། ཁོའི་སེམས་སུ་འབབ་པའམ། དོན་མི་གོ་བའི་ཚན་པ་དང་ཕྲད་ན་ཅུང་
ཙམ་འདུག དཔེ་ཆའི་གམ་དུ་ནམ་ཡང་ཆང་དམ་བི་ཆུང་བ་གང་བཞག་ཡོད། དེའི་གམ་
དུ་ཧོང་ཀྭ་བསྙལ་མའམ། ཡང་ན་ཚྭ་བྲན་ཀུ་ཤུ་ཞིག་འཇོག དེ་ཡང་སྡེར་མའི་ནང་དུ་མ་
བཞག་པར་ཐད་ཀར་ཅོག་རས་རྩུབ་པོའི་ཐོག་ཏུ་བཞག་ཡོད། དུས་ཚོད་ཕྱེད་ཀ་རེ་འགོར་
ན། ཁོས་ཆང་དཀར་ཕོར་བུ་གང་བླུགས་ནས་དལ་གྱིས་འཐུང་ལ། མིག་གིས་དཔེ་ཆར་ལྟ་
མཚམས་ཡེ་ནས་མི་འཇོག
དེའི་རྗེས་སུ་ཁོས་མིག་གིས་ལྟ་མི་དགོས་པར་ལག་པས་ཧོང་
ཀྭར་བསྙབས་ཐུབ་པ་དང་། སོ་བཏབ་ནས་དུམ་བུ་ཞིག་ཟ་བ་རེད།
ཕྱི་དྲོའི་དུས་ཚོད་གསུམ་པར་སླེབས་ན། ཁོ་གཟབ་གཟབ་ཀྱིས་གཡོས་ཁང་གི་སྒོ་ཁར་
སོང་སྟེ། མིད་པ་ལུའང་ལུས་ཏེ། “ཏ་ལུ་ཤི་ཀ ང་ལ་ཟ་མ་ཟ་རུ་བཅུག་ན། ད་གཟོད་བཟང་” ཞེས་ཟེར།
དྲོས་ཇའི་ཟ་མ་བརྔོ་ཞན་ལ་གཙང་མ་མིན་པའི་འཚལ་མ་དེ་ཟོས་རྗེས། ཨན་ཏེ་ལེ་ཡེ་
ཧྥེ་མེ་ཆིས་དཔུང་བ་གཉིས་མདུན་དུ་བསྣོལ་ཏེ་ཁང་བའི་ནང་དུ་འཆག་པ་དང་། བསམ་
གཞིག་བྱེད། དུས་ཅོང་ཐེངས་བཞིར་གྲག རྗེས་སུ་ཡང་ཐེངས་ལྔ་པ་གྲག ཁོས་སྔར་བཞིན་
འཆག་ནས་བསམ་གཞིག་བྱེད། ལན་རེར་གཡོས་ཁང་གི་སྒོ་ཐུག་ཐུག་ཕྱེ་བའི་སྒྲ་གྲག་བྱུང་།
ཏ་ལུ་ཤི་ཀའི་གཉིད་ཁུགས་པའི་གདོང་དམར་མདངས་བཀྲ་བ་དེ་སྒོའི་བར་ནས་བསྲིངས་
ཏེ་ཚུར་བལྟས་བྱུང་།
“ཨན་ཏེ་ལེ-ཡེ་ཧྥེ་མེ་ཆི། ཁྱེད་ཀྱིས་ཝུ་ཆང་འཐུང་བའི་དུས་ཚོད་སླེབས་སོང་ངམ”
ཞེས་སེམས་ཁུར་བྱས་ཏེ་དྲིས་བྱུང་།
“མེད། ད་དུང་སླེབས་མེད” ཅེས་ཁོས་ལན་བཏབ་པ་དང་། ཡང “ངས་ད་
དུང་ཅུང་ཙམ་འཕྱི་རུ་འཇུག་རྒྱུ།རྒྱུ། ངས་ད་དུང་ཅུང་ཙམ་འཕྱི་རུ་འཇུག་རྒྱུ” ཞེས་ཟེར།
ནམ་རྒྱུན་ལྟར་ན། ས་སྲོས་ལ་འཕྲིན་སྐྱེལ་ཁང་གི་དཔོན་པོ་མི་ཧ་ཨེར་ཨ་ཝེ་ལེང་ནེ་
ཆི་ཡོང་བ་རེད། ཁོ་ནི་གྲོང་ཁྱེར་ཡོངས་ཀྱི་ཨན་ཏེ་ལེ•ཡེ་ཧྥེ་མེ་ཆི་ལ་ཕོག་ཐུག་མ་བཟོས་
པའི་མི་གཅིག་པུ་དེ་ཡིན། མི་ཧ་ཨེར“ཨ་ཝེ་ལེང་ནེ་ཆི་ནི་སྔོན་ཆད་ཞིང་བདག་ཕྱུག་པོ་
ཞིག་ཡིན། རྟ་དམག་རུ་ཁག་ཏུ་བྱ་བ་བྱས་མྱོང་། རྗེས་སུ་ཁྱིམ་ཚང་རྒུད་ནས་དབུལ་བོར་
གྱུར་པས། ཚེ་སྨད་ལ་འཕྲིན་སྐྱེལ་ལས་ཁུངས་སུ་འོངས་ནས་ལས་ཀ་མི་བྱེད་ཀ་མེད་བྱུང་།
ཁོའི་ཟོ་མདོག་བཟང་ཞིང་རྣམ་རིག་བཀྲ་བ་དང་། རྒྱ་དང་སྨ་ར་དཀར་པོ་ཡེགས་ཤིང་
འཛིངས་པ། སྤྱོད་ལམ་ཡག་པ། སྐད་གསལ་སྙན་ལྡན་པ་ཞིག་ཡིན། ཁོ་ནི་སེམས་བཟང་
ཞིང་དུང་བ་ཆེ་བ་ཞིག་ཡིན་ཡང་། གཤིས་ཀ་རྩུབ་པ་ཞིག་ཡིན། འཕྲིན་སྐྱེལ་ཁང་དུ་ཡོང་
བའི་འགྲོན་པོ་ཞིག་གིས་རྒོལ་གཏམ་བཏང་བའམ། མི་འཐད་པའི་གཏམ་སྨྲ་བའམ། ཡང་
ན་ཡུས་རྩོད་པའི་ཚེ། མི་ཧ་ཨེར•ཨ་ཝེ་ལེང་ནེ་ཆིའི་གདོང་དམར་པོར་འགྱུར་ཞིང་ལུས་
ཡོངས་འདར་བ་དང་། འབྲུག་སྒྲ་ལྡིར་བ་ལྟ་བུའི་སྐད་ཀྱིས “ཁ་སུམས” ཞེས་ཟེར། དེའི་
རྐྱེན་གྱིས་འཕྲིན་སྲིད་ཁང་འདི་མིང་དུ་གྲགས་ཡོད་ཅིང་། ལས་ཁུངས་འདིར་ལན་ཅིག་
ཡོང་བར་ངོ་མ་སྐྲག་ནས་འདར་གྱིན་ཡོད། མི་ཧ་ཨེར་ཨ་ཝེ་ལེང་ནེ་ཆིས་དགའ་ཞིང་
བཀུར་བའི་མི་ནི་ཨན་ཏེ་ལེ-ཡེ་ཧྥེ་མེ་ཆི་ཡིན་ཏེ། ཁོ་ལ་ཡོན་ཏན་ཡོད་ཅིང་སེམས་བཟང་
མཆོག་གྱུར་ཡིན་པའི་རྐྱེན་གྱིས་ཡིན། འོན་ཀྱང་གྲོང་ཁྱེར་འདིའི་སྡོད་དམངས་གཞན་
རྣམས་ཀྱི་མདུན་དུ་ཁོས་མངོན་མཐོའི་རྣམ་འགྱུར་སྟོན་ཏེ། ཁོ་ཚོ་ནི་ཁོའི་མངའ་འོག་
ཡིན་པ་དང་འདྲའོ།
“ང་སླེབས་ཡོད།” ཁོ་ཨན་ཏེ་ལེ‘ཡེ་ཧྥེ་མེ་ཆིའི་ཁང་བར་ཡོང་སྟེ། “ཁྱེད་བདེ་མོ།
གྲོགས་རྒན། ཁྱེད་ང་ལ་སུན་གྱིན་ཡོད་པ། དེ་ཨེ་རེད” ཅེས་ཟེར་
“ཏག་ཏག་དེ་ལས་ལྡོག་སོང་། ང་ངོ་མ་དགའ་ཡོད།” སྨན་རམས་པས “བདག་གིས་
ཁྱེད་རིག་ན་ནམ་ཡང་དགའ་ཡི་ཡོད” ཅེས་ཟེར།
གྲོགས་པོ་གཉིས་འབོལ་ཁྲི་གཅིག་གི་ཐོག་ཏུ་བསྡད་དེ། དལ་ཅག་གེར་དུ་བ་འཐེན་
བཞིན་འདུག
“ཏ་ལུ་ཤི་ཀ ང་ཚོར་ཝུ་ཆང་ཞིག་ཁྱེར་ཡོང་ན། ད་གཟོད་བཟང་།" ཨན་ཏེ་ལེ་ཡེ་
ཧྥེ་མེ་ཆིས་དེ་སྐད་ཟེར།
ཁོ་ཚོས་སྔར་བཞིན་ཅི་ཡང་མ་བཤད་ལ། ཆང་དམ་བི་གང་འཐུང་ནས་ཚར། སྨན་
རམས་པས་བསམ་བློ་གཏོང་གིན་ཡོད། མི་ཧ་ཨེར“ཨ་ཝེ་ལེང་ནེ་ཆིས་དགའ་ཚོར་དང་སྤྲོ་
ཉམས་ཀྱི་རྣམ་འགྱུར་ཞིག་མངོན་པ་དང་། སྤྲོ་སྣང་ལྡན་ཞིང་མཚར་ཆེ་བའི་དོན་ཞིག་བཤད་
རྒྱུ་ཡོད་པ་དང་འདྲ། ཡིན་ཡང་། ཁ་བརྡ་ནི་སྨན་རམས་པས་བཤད་མགོ་བརྩམ་དགོས།
“ཅི་འདྲའི་ཡིད་ཕངས་པ་ཞིག་རེད་ཨང་།” ཁོས་སྐད་དམའ་མོས་དལ་བུར་སྨྲ་ཞིང་།
མགོ་གཡུག་བཞིན་འདུག་ལ། ཁོའི་གྲོགས་པོའི་གདོང་ལ་མི་བལྟ(ཁོས་ནམ་ཡང་གཞན་གྱི་
གདོང་ལ་མི་བལྟ)བར་སྨྲས་པ། “ངོ་མ་ཅི་འདྲའི་ཡིད་ཕངས་པ་ཞིག་རེད་ཨང་། གུས་པར་
འོས་པའི་མི་ཧ་ཨེར•ཨ་ཝེ་ལེང་ནེ་ཆི་ལགས། ང་ཚོའི་གྲོང་ཁྱེར་འདིར་མི་རིག་པ་ལྡན་ཞིང་
སྤྲོ་བ་ཆེ་བའི་སྒོ་ནས་ཁ་བརྡ་བྱེད་ཤེས་པ་ངོ་མ་གཅིག་ཀྱང་མི་འདུག ཁོ་ཚོ་ཁ་བརྡ་བྱེད་
པར་མི་དགའ། འདི་ནི་ང་ཚོར་མཚོན་ན་སྡུག་བསྔལ་ཆེན་པོ་ཞིག་རེད། ཐ་ན་ཡོན་ཏན་པ་
ཚོའང་ཅོལ་ཆུང་མ་ཡིན་པ་མེད། ངས་ཁག་ཐེག་བྱས་ཆོག་སྟེ། ཁོ་ཚོའི་རིག་པའི་ཆུ་ཚད་
ནི་འབངས་ཐ་མལ་བ་ལས་ཅུང་ཙམ་ཡང་མི་མཐོའོ།"
“ཧ་ཅང་འགྲིག ང་འཐད་པ་ཡིན།”
“ཁྱེད་ཀྱིས་ཤེས་པ་ལྟར།” སྨན་རམས་པས་མུ་མཐུད་དེ་སྐད་དམའ་ཞིང་འབྲུ་གསལ་
དག་ཐོན་གྱི་སྒོ་ནས་སྨྲས་པ། “འཇིག་རྟེན་འདིར་འགྲོ་བ་མིའི་ཤེས་རབ་ཀྱི་ཆེས་བླ་ན་
འཕགས་པའི་དགོངས་པའི་མཚོན་སྟངས་ལས་གཞན་པ་ཐམས་ཅད་ནི་གླེང་རིན་མེད་
པ་དང་། སྤྲོ་སྣང་མེད་པ་ཞིག་རེད། ཤེས་རབ་ཀྱིས་མི་དང་སྲོག་ཆགས་བར་དུ་མཚམས་
གསལ་བོ་ཞིག་ཕྱེ་པ་དང་། འགྲོ་བ་མིའི་ཁྱད་འཕགས་རང་བཞིན་མངོན་དུ་བཅུག་ལ། ཐ་
ན་དེས་ཚད་ངེས་ཅན་ཞིག་ནས་དོན་དངོས་སུ་མི་སྣང་བའི་རྟག་བརྟན་གྱི་ཚབ་བྱས་ཡོད།
དེའི་རྐྱེན་གྱིས། ཤེས་རབ་ནི་དགའ་བདེའི་འབྱུང་ཁུངས་ཉག་གཅིག་ཏུ་འགྱུར་སྲིད་པ་དེ་
རེད། འོན་ཀྱང་། ང་ཚོའི་མཐའ་སྐོར་དུ་ང་ཚོས་ཤེས་རབ་ནི་མི་མཐོང་ལ། ཐོས་ཀྱང་མི་
ཐུབ། དེས་ནི་ང་ཚོའི་དགའ་སྤྲོ་ནི་ཕྲོགས་ཟིན་པ་གསལ་བཤད་བྱས་པ་མ་ཡིན་ནམ། བཟང་
གི ང་ཚོར་དཔེ་ཆ་ཡོད། འོན་ཀྱང་དེ་ནི་སྤྲོ་སྣང་ཅན་གྱི་ཁ་བརྡ་དང་འབྲེལ་འདྲིས་དང་རྩ་
བ་ནས་མི་འདྲ་བ་རེད། གལ་ཏེ་ཁྱེད་ཀྱིས་ང་ལ་དོན་ལ་ཡོངས་སུ་མི་འབྱོར་བའི་དཔེ་ཞིག་
འཇོག་ཆོག་པ་བྱས་ན་ནི། ངས་ནི་དཔེ་ཆ་ནི་དབྱངས་རྟ་དང་། ཁ་བརྡ་ནི་ད་གཟོད་གླུ་ཡིན་
ཞེས་སྨྲ་འདོད།”
“ཧ་ཅང་འགྲིག་གི”
དེར་མཐུད་ནས་ཁ་རོག་གེར་གྱུར། ཏ་ལུ་ཤི་ཀ་གཡོས་ཁང་ནས་ཕྱིར་བུད་དེ་སྒོ་ཁར་
ལངས་ཤིང་། ཨོམ་ཚུགས”སུ་བསྡད་དེ་རྨོངས་ཉམས་དང་སྐྱོ་སྣང་ངང་ཉན་འདོད་ཆེ་བའི་
ངང་ཉན་འདུག
“འེ།” མི་ཧ་ཨེར•ཨ་ཝེ་ལེང་ནེ་ཆིས་དངན་པ་ཞིག་འཐེན་ཏེ། “ད་ལྟའི་མི་ལ་ཀླད་
པ་ཡོད་དགོས་པར་འདོད་པ་ནི་སྟོང་བསམ་ཞིག་རེད” ཅེས་ཟེར།
ཁོས་སྔོན་ཆད་ཀྱི་འཚོ་བ་ནི་ཅི་འདྲའི་ཚུལ་ལྡན་དང་སྐྱིད་པ། སྤྲོ་སྣང་ལྡན་པ་ཞིག་
ཡིན་པ་དང་། སྔོན་ཆད་ཀྱི་ཨུ་རུ་སུའི་ཡོན་ཏན་པ་ནི་ཅི་འདྲའི་རིག་བཟང་ཡིན་པ་དང་།
ཁོ་ཚོར་སྙན་གྲགས་དང་མཛའ་བརྩེ་ལ་ཅི་འདྲའི་བླ་མེད་ཀྱི་ལྟ་ཚུལ་ཡོད་པ། དངུལ་
བསྐྱིས་ན་འཛིན་ཡིག་མི་དགོས་པ། གྲོགས་པོ་དཀའ་ཁག་དང་འཚུབ་ཆར་ཕྲད་ན། རང་
གིས་རོགས་མི་བྱེད་པ་ནི་ཅི་འདྲའི་ངོ་ཚ་བ་ཞིག་ཏུ་བརྩི་བ་ལ་སོགས་པ་སྨྲས་པར་མ་ཟད།
ད་དུང་སྔོན་ཆད་ཀྱི་དམག་སྐྱོད་དང་ཉེན་མཆོངས། འཐབ་མོ་ནི་ཅི་འདྲའི་སྐྱིད་པ། གྲོགས་
པོ་ནི་ཅི་འདྲའི་བཟང་བ། བུད་མེད་ནི་ཅི་འདྲའི་བཟང་བ། ཡང་ཀོ་ཀྱ་སོ་སྟེ། ཅི་འདྲའི་ཡ་
མཚན་པའི་ས་ཆ་ཞིག་ཨང་། དམག་དཔོན་དབྱིན་ཀྲང་ཞིག་གི་ཆུང་མ་ནི་མོ་རྒོད་ཅིག་
ཡིན་པ་དང་། མོས་རྒྱུན་དུ་དམག་དཔོན་གྱི་ལྭ་གྱོན་རྗེས། ས་སྲོས་སུ་རྟར་བཞོན་ནས་
གཅིག་པུ་རི་ནང་དུ་འགྲོ་ལ། ལམ་པའང་མི་ཁྲིད། བཤད་ཚུལ་ལྟར་ན། མོ་དང་རི་གྲོང་གི་
མི་དྲག་ཆུང་བ་ཞིག་གིས་འདོད་པའི་རྩེ་དགའ་བྱས་ཡོད་ཟེར།
“འཕགས་མ་ཨ། ཨ་མ་ཨ”ཞེས་ཏ་ལུ་ཤི་ཀས་དངན་པ་འཐེན་བཞིན་དེ་
སྐད་ཟེར།
“དེའི་དུས་སུ་ང་ཚོས་ཆང་ཇི་ལྟར་འཐུང་བ་རེད་ཨང་། ང་ཚོས་ཟ་མ་ཇི་ལྟར་ཟོས་པ་
རེད་ཨང་། དེ་དུས་ཅི་འདྲའི་ཚ་དྲག་གི་རང་དབང་རིང་ལུགས་ཡོད་པ་རེད་ཨང་།”
ཨན་ཏེ་ལེ•ཡེ་ཧྥེ་མེ་ཆིས་ཉན་ནས་འདུག་ཀྱང་སེམས་ལ་འགྲོ་གི་མེད། ཁོས་ཝུ་ཆང་
འཐུང་ཞོར་དུ་དོན་ཞིག་ལ་བསམ་བློ་གཏོང་གིན་ཡོད།
“ངས་རྒྱུན་དུ་མི་རིག་པ་ཅན་རེས་ཁོ་ཚོར་ཁ་བརྡ་བྱེད་པའི་རེ་བ་བྱེད་ཀྱིན་ཡོད།”
ཁོས་གློ་བུར་དུ་མི་ཧ་ཨེར•ཨ་ཝེ་ལེང་ནེ་ཆིའི་བཤད་མཚམས་བཅད་དེ་སྨྲས་པ། “ངའི་
ཨ་ཕས་ང་ལ་སློབ་གསོ་བཟང་རབ་ཐོབ་ཏུ་བཅུག་ཡོད། འོན་ཀྱང་ལོ་རབས་དྲུག་ཅུ་པའི་
བསམ་བློའི་ཤན་ཞུགས་ཀྱི་རྐྱེན་གྱིས། ཁོས་ང་བཙན་གྱིས་སྨན་པ་བྱེད་དུ་བཅུག་པ་རེད།
ངས་བསམས་ན། གལ་ཏེ། དེ་དུས་ཁོའི་སྐད་ཆར་ཉན་མེད་ཚེ། ད་ལྟ་ང་ནི་རིག་པའི་བྱ་
འགུལ་གྱི་ལྟེ་བ་རུ་གནས་ཡོད་ངེས་ཡིན། ང་ཕལ་ཆེར་སློབ་ཆེན་དགེ་རྒན་ཞིག་བྱས་ཡོད།
ཡིན་ཡང་། ཤེས་རབ་ཀྱང་ཐེར་ཟུག་ཅིག་མ་ཡིན་པར། འགྱུར་ཆེའི་མི་རྟག་པ་ཞིག་ཡིན་
པ་སྨོས་ཅི་དགོས། འོན་ཀྱང་ང་དེར་ཕྱོགས་ཞེན་ཆེ་དོན་ནི་ཁྱེད་ཀྱིས་ཤེས་གསལ་ལྟར་རེད།
འཚོ་བ་ནི་མི་སྐྱོ་བྱེད་ཀྱི་བཙོན་ཞིག་ཡིན། བསམ་བློ་ཅན་གྱི་མི་ཞིག་དར་མར་སླེབས་དུས།
བསམ་བློའི་འདུ་ཤེས་སྨིན་པར་འགྱུར་ལ། རང་ཉིད་ནི་ཐར་ས་མེད་པའི་བཙོན་དུ་བཅུག་
ཡོད་པའི་ཚོར་བ་དབང་མེད་དུ་སྐྱེས་ཡོང་བ་རེད། དངོས་གནས་རེད། ཁོ་འཇིག་རྟེན་དུ་
སྐྱེས་ནས་འཁྲུལ་སྣང་དུ་འཚོ་བའི་འབྱུང་རྐྱེན་ནི་རང་དོན་ཐག་གཅོད་པའི་དབང་ཆ་མེད་
པར། སྟེས་དབང་གི་རྐྱེན་གྱིས་བྱུང་དུ་བཅུག་པ་ཡིན། འདིའི་རྒྱུ་མཚན་ཅི་ཡིན་ནམ།
ཁོས་རང་ཉིད་ཀྱི་འཚོ་བའི་དོན་སྙིང་དང་དམིགས་ཡུལ་རྟོགས་པར་འདོད་ཀྱང་། གཞན་
གྱིས་ཅི་ཡང་མི་ཤོད་པའམ། ཡང་ན་ཁོར་སྤྱི་བརྟོལ་སྨྲ་བ་རེད། ཁོས་སྒོ་བརྡུངས་ཀྱང་སྒོ་མི་
ཕྱེ་བ་རེད། རྗེས་སུ་འཆི་བདག་ཡོང་ནས་ཁོ་བཙལ་བ་རེད། འདི་ནི་ཁོ་རང་ལ་ཐག་གཅོད་
པའི་དབང་ཡོད་པ་ཞིག་མིན། དེའི་རྒྱུ་མཚན་གྱིས། བཙོན་ཁང་གཅིག་ནང་གི་མི་རྣམས་
ཀྱིས་སྡུག་བསྔལ་གཅིག་མྱོང་བས། མཉམ་དུ་བསྡད་ན་སྡུག་བསྔལ་ཡང་བར་འགྱུར་བ་དང་
འདྲ་བར། དབྱེ་ཞིབ་དང་ཕྱོགས་སྡོམ་བྱེད་པར་དགའ་བའི་མི་ཚོ་གནས་གཅིག་ཏུ་འདུས་ཏེ།
སོ་སོའི་གཟི་བརྗིད་དང་རང་དབང་ཅན་གྱི་བསམ་བློ་ཕན་ཚུན་བཤད་དེ་ཉི་མ་འཁྱོལ་བར་
བྱས་ན། རང་ཉིད་བཙོན་དུ་བཅུག་ཡོད་པའི་སྣང་བ་མེད་པ་ལྟར་རེད། དོན་སྙིང་འདིའི་
ཐད་ནས་བཤད་ན། ཤེས་རབ་ནི་གཞན་གང་གིས་ཀྱང་ཚབ་བྱེད་མི་ཐུབ་པའི་དགའ་སྣང་
ཞིག་རེད། ”
“ཧ་ཅང་འགྲིག་གི”
ཨན་ཏེ་ལེ་ཡེ་ཧྥེ་མེ་ཆིས་གྲོགས་པོའི་གདོང་ལ་མི་བལྟ་བར་མུ་མཐུད་དུ་ངག་འཇམ་
གྱིས་མི་རིག་པ་ཅན་གླེང་བ་དང་། ཁོ་ཚོ་དང་ཁ་བརྡ་བྱས་ཚུལ་གླེང་། ཁོས་སྐད་ཆ་བཤད་
མཚམས་ཡང་ཡང་བཞག་རྗེས། ཡང་བཤད་ལ། མི་ཧ་ཨེར“ཨ་ཝེ་ལེང་ནེ་ཆིས་རྣ་བ་བླགས་
ནས་ཉན་ཞིང་། འཐད་པ་བྱུང་ན “ཧ་ཅང་འགྲིག་གི” ཟེར།
“རྣམ་ཤེས་ནི་རྟག་བརྟན་ཞིག་ཡིན་པར་ཁྱེད་ཡིད་མི་ཆེས་སམ” ཞེས་ཕྲིན་སྲིད་
དཔོན་པོས་དེ་སྐད་དྲིས།
“ཡིད་མི་ཆེས། གུས་པར་འོས་པའི་མི་ཧ་ཨེར•ཨ་ཝེ་ལེང་ནེ་ཆི་མཆོག་ལགས། ང་
ཡིད་མི་ཆེས་པར་མ་ཟད། ཡིད་ཆེས་དགོས་པའི་གནས་ལུགས་ཀྱང་མེད་དོ།”
དྲང་མོར་བཤད་ན། ངའང་དེར་དོགས་པ་ཟ། ཡིན་ནའང་། ང་ལ་ང་ནམ་ཡང་འཆི་
མི་སྲིད་པའི་ཚོར་སྣང་ཞིག་སྐྱེ་ཡིན་ཡོད་པ་འདྲ། རྒད་པོ། ཁ་རོག་སྡོད། ཁྱོད་ཀྱང་འཆི་
ངེས་ཡིན། ཞེས་ངས་རང་ལ་དེ་སྐད་སྨྲས་པ་ཡིན། འོན་ཀྱང་ངའི་རྣམ་ཤེས་ནས་སྐད་ཆུང་
ངུ་ཞིག་གིས ‘སྐད་ཆ་དེར་ཡིད་མ་ཆེས། ཁྱོད་འཆི་མི་སྲིད' ཟེར།”
ཆུ་ཚོད་དགུ་པ་འདས་ནས་ཅང་མ་འགོར་བར། མི་ཧ་ཨེར•ཨ་ཝེ་ལེང་ནེ་ཆི་ཕྱིར་
ལོག་སོང་།
ཁོས་ཚོམས་ཕྱི་མར་སློག་པ་གྱོན་རྗེས། དངན་པ་འཐེན་སྐད་ཀྱིས་སྨྲས་པ། “འོན་
ཀྱང་ལས་དབང་གིས་ང་ཚོ་མཐའ་འཁོབ་ཡུལ་དབུལ་འདི་འདྲ་ཞིག་ཏུ་སྐྱེས་སུ་བཅུག་པ་
རེད། འེ། དེ་ལས་ཀྱང་ཡིད་སྐྱོ་བ་ནི་འདི་རུ་མི་འཆི་ཀ་མེད་ཡིན་པ་དེ་རེད།”
བདུན།
ཨན་ཏེ་ལེ་ཡེ་ཧྥེ་མེ་ཆིས་གྲོགས་པོ་སྒོར་བསྐྱལ་རྗེས། ཅོག་ཙེའི་གམ་དུ་བསྡད་
དེ། སླར་ཡང་དཔེ་ཆར་བལྟས་སོང་། སྲོད་ཀྱི་ལྷིང་འཇགས་དང་རྗེས་ཀྱི་ནུབ་མོའི་ལྷིང་
འཇགས་ལ་གྲག་འགུལ་གྱིས་དཀྲོགས་པ་ཅི་ཡང་མེད། དུས་ཚོད་ཀྱང་འགུལ་མེད་དུ་
བསྡད་དེ་སྨན་རམས་པ་དང་མཉམ་དུ་ཡེངས་མེད་དུ་དཔེ་ཆར་ལྟ་བ་མཚུངས་ཤིང་། དཔེ་
ཆ་དང་ཀླད་ཁེབ་ལྗང་གུའི་གློག་སྒྲོན་མ་གཏོགས་ཅི་ཡང་མེད་པ་ལྟར་སྣང་། སྨན་རམས་
པའི་རྩིང་པོ་དང་ཞིང་བའི་བཟོ་ལྟའི་གདོང་དེ་ནས་རིམ་གྱིས་འོད་མདངས་མངོན་པ་དང་།
མིའི་བློ་གྲོས་ཀྱི་བྱ་བྱེད་ཀྱི་མདུན་དུ་སེམས་འགུལ་ཞིང་ཡིད་འཕྲོག་པའི་འཛུམ་མདངས་
མངོན་བྱུང་། “ཨ་ཡ། མིའི་རིགས་འདི་ཚེ་རིང་འཆི་བ་མེད་པ་མིན་དོན་ཅི།” ཁོས་དེ་ལྟར་
བསམས། མི་ལ་ཀླད་པའི་དབང་རྩ་དང་ཀླད་ཁྱིམ”དགོས་དོན་ཅི་ཡིན། མི་ལ་མིག་ཤེས་དང་།
སྐད་ཆ་བཤད་ནུས། རང་རྟོགས་ནུས་པ། ལྷན་སྐྱེས་ཤེས་རབ་དགོས་དོན་ཅི་ཡིན་ནམ། འདི་
དག་ཚང་མ་ནི་ས་འོག་ཏུ་སྦ་དགོས་པ་གཏན་ལ་ཕབ་ཡོད་པ་མ་ཡིན་ནམ། མཐའ་མར་ས་
ཤུན་དང་མཉམ་དུ་འཁྱག་པར་གྱུར་རྗེས།
ལོ་ས་ཡ་དུ་མར་སའི་གོ་ལ་དང་མཉམ་དུ་ཉི་མར་
བསྐོར་ནས་འཁོར་དགོས་པས། དེ་ནི་སྙིང་བོ་མེད་ལ་དམིགས་ཡུལ་མེད་པ་ཞིག་མ་ཡིན་ནམ།
དེ་ནི་མི་འཁྱག་པར་འགྱུར་བ་དང་། དེ་ནས་འཁོར་བའི་ཆེད་དུ་ཁོ་ན་ཡིན་ན་ནི། མི་དང་
མིའི་ལྷ་དང་མཉམ་པའི་ཁྱད་འཕགས་ཀྱི་ཤེས་རབ་དེ་འཁྲུལ་སྣང་ཁྲོད་ནས་ཕྱིར་ཕྱུང་རྗེས།
ཀུ་རེ་རྩེ་བ་ལྟར་སླར་ཡང་དེ་འདམ་དུ་བསྒྱུར་བ་ནི་རྩ་བ་ནས་དགོས་པ་མེད་པ་ཞིག་རེད།
འདི་ནི་རྙིང་ཚབ་གསར་བརྗེ་རེད་ཨང་། ཡིན་ཡང་། འདི་འདྲས་རྟག་བརྟན་གྱི་དངོས་
པོའི་ཚབ་བྱས་ནས་རང་སེམས་གསོ་བ་ནི། ཅི་འདྲའི་སྡར་མ་ཞིག་རེད་ཨང་། རང་བྱུང་
ཁམས་ནས་བྱུང་བའི་འདི་འདྲའི་བསམ་བཞིན་བྱས་པ་མིན་པའི་འགྱུར་ལྡོག་གི་བརྒྱུད་
རིམ་ནི་ཐ་ན་མིའི་རྨོངས་པ་ལས་ཀྱང་ཐ་ཤལ་རེད། རྒྱུ་མཚན་ནི། གང་ལྟར་ཡང་རྨོངས་པ་
ལ་ད་དུང་བློ་དང་ཤེས་པ་ཡོད། བརྒྱུད་རིམ་དེར་ནི་ཅི་ཡང་མེད་དོ། །འཆི་བའི་མདུན་དུ་ལ་
རྒྱ་ལས་སྐྲག་པ་ཆེ་བའི་སྡར་མ་ཁོ་ནས་ད་གཟོད་རང་ལ་སེམས་གསོ་བྱས་ཏེ། ཁོའི་རོ་ལས་
ནམ་ཞིག་རྩྭ་སྐྱེས་སྲིད་པ་དང་། རྡོ་སྐྱེས་སྲིད་པ། སླག་སྦལ་སྐྱེས་སྲིད་ཟེར། རྙིང་
ཚབ་གསར་བརྗེའི་ཁྲོད་དུ་རྟག་བརྟན་མཐོང་བ་ནི་ཡ་མཚན་ཞིག་ཡིན་ཏེ། དེ་ནི་མགུལ་
སྦྲེང་རྩ་ཆེན་ཞིག་བཅག་སྟེ་རིན་ཐང་མེད་པ་བྱས་རྗེས། དེའི་སྒམ་ལ་འོད་སྟོང་འབར་བའི་
མདུན་ལམ་ཡོད་པར་ལུང་སྟོན་པ་དང་འདྲ་བ་རེད།
དུས་ཅོང་གྲག་ཐེངས་རེ་རེར། ཨན་ཏེ་ལེ་ཡེ་ཧྥེ་མེ་ཆིས་ལུས་ཕུང་རྐུབ་སྟེགས་ཀྱི་རྒྱབ་
ཡོལ་ལ་བསྙེ་ཞིང་བསྙེས་པ་དང་། མིག་བཙུམས་ནས་འདུག་པ་ནི། བསམ་གཞིག་ཅུང་
ཙམ་བྱེད་པའི་ཆེད་དུ་ཡིན་ནོ། །ཁོས་ད་སོ་མར་དཔེ་ཆ་ལས་བཀླགས་པའི་བསམ་བློ་རབ་
ཏུ་བཟང་བ་དེས་ཤན་ཞུགས་ཀྱི་རྐྱེན་གྱིས། ཁོས་རང་དབང་མེད་པར་རང་གི་འདས་དང་
ད་ལྟར་ཕྱིར་ལྟ་ཞིག་མི་བྱེད་ཀ་མེད་བྱུང་། སྔོན་ཆད་ནི་ཞེ་ཁྲོ་བ་ཞིག་ཡིན་པས། མ་དྲན་ན་
བཟང་སྙམ། འོན་ཀྱང་ད་ལྟ་ཡང་སྔོན་ཆད་དང་འདྲ་བ་དེ་རེད། ཁོས་ཤེས་པ་ནི། ད་ལྟ་ཁོའི་
བསམ་བློ་ནི་འཁྱགས་པར་གྱུར་པའི་སའི་གོ་ལ་དང་མཉམ་དུ་ཉི་མར་བསྐོར་ནས་འཁོར་
བའི་དུས་ཏག་ཏག་ཡིན། སྨན་རམས་པའི་སྡོད་ཁང་དང་མཉམ་པར་སྟར་བའི་ཁང་ཆེན་
ནང་དུ། མི་རྣམས་ཀྱིས་ན་ཚ་དང་ཤ་ཚུགས་ཐད་ཀྱི་བཙོག་གྲིབ་ཁྲོད་དུ་སྡུག་བསྔལ་མྱོང་
གིན་ཡོད་དེ། མི་ལ་ལ་མ་གཉིད་པར་གནོད་འབུ་གསོད་ཀྱིན་ཡོད་ཀྱང་སྲིད། མི་ལ་ལས་མེ་
དབལ་གོས་པའི་ན་ཟུག་མྱོང་གིན་ཡོད་པའམ། ཡང་ན་རྨས་ཆིངས་བསྡམས་དྲགས་པས་ན་
ནས་འཁུན་གྱིན་ཡོད། ཡང་ནད་པ་ལ་ལས་ནད་གཡོག་ལག་རོགས་ཚོ་དང་མཉམ་དུ་ཤོག་
ཕེ་རྩེ་བ་དང་། ཆང་འཐུང་གིན་ཡོད་ཀྱང་སྲིད། ལོ་རེར་མི་ཆིག་ཁྲི་ཉིས་སྟོང་ལ་མགོ་སྐོར་
ཐེབས་ཀྱིན་ཡོད་ལ། སྨན་ཁང་གི་བྱ་བ་ཡོད་ཚད་ནི་ལོ་ཉི་ཤུའི་སྔོན་དང་གཅིག་པ་ཡིན་
ཏེ། བྱ་བ་ཡོད་ཚད་རྐུ་བ་དང་བཙོག་བསླད། ཁ་ཟེར། རང་ཁེ་ལྐོག་གཉེར་གྱི་སྟེང་དུ་བྱེད་
པ་དང་། སྨན་པ་ཐ་སྡུག་གི་སླ་བཅོས་དང་མགོ་སྐོར་གཏོང་ཇུས་སྟེང་དུ་བྱེད་པ་རེད། སྨན་
ཁང་ནི་སྔར་བཞིན་དུ་ལས་རྒྱུ་འབྲས་མི་བརྩི་བའི་ལས་ཁུངས་ཤིག་ཡིན་ཞིང་། ནད་པའི་
བདེ་ཐང་ལ་གནོད་པ་ཧ་ཅང་ཆེ། དྲ་མར་ལྕགས་དྲ་འཛེར་བའི་ནད་ཁང་ཨང་དྲུག་པའི་
ནང་དུ་ནི་ཁི་ཏས་ནད་པར་གཅར་རྡུང་བྱེད་པ་ཁོས་ཤེས་ཡོད་ལ། མོ་ཨི་ཤེ་ཨེ་ཁ་ཉིན་རེར་
ཁྲོམ་དུ་ཕར་འགྲོ་ཚུར་འགྲོ་བྱས་ཏེ་སློང་མོ་བྱེད་པ་ཡང་ཁོས་ཤེས་ཡོད།
ཕྱོགས་གཞན་ཞིག་ནས། ཉེ་བའི་ལོ་ཉེར་ལྔའི་རིང་ལ་གསོ་རིག་ལ་ངོ་མཚར་བའི་
འགྱུར་ལྡོག་བྱུང་ཡོད་པ་ཁོས་གསལ་བོར་ཤེས་ཡོད། སྔོན་ཆད་ཁོས་སློབ་ཆེན་དུ་སློབ་
སྦྱོང་བྱེད་དུས། གསོ་རིག་ལའང་གསེར་སྦྱང་ཐབས་དང་སྒྱུ་རིག་དང་མཚུངས་པའི་ལས་
དབང་འབྱུང་བར་སྙམ་མོད། འོན་ཀྱང་ད་ལྟ་དགོང་མོ་རེར་ཁོས་དཔེ་ཆར་བལྟས་ཚེ། གསོ་
རིག་གིས་ཁོའི་སེམས་སྒུལ་བྱུང་ལ། ཁོ་ངོ་མཚར་དུ་འཇུག་ཅིང་། ཐ་ན་ཡིད་འཕྲོག་པར་
བྱེད། ངོ་མ་ཡ་མཚན། ཅི་འདྲའི་བློ་ཡུལ་ལས་འདས་པའི་འོད་སྟོང་འབར་ཞིང་། ཅི་འདྲའི་
གསར་བརྗེ་ཞིག་རེད་ཨང་། རུལ་འགོག་གི་ཐབས་ཡོད་པའི་རྐྱེན་གྱིས། རླབས་ཆེན་གྱི་ཕེ་
རོ་ཀུ་ཧྥུས inspe བྱེད་མི་ཐུབ་པའི་གཤག་བཅོས་ཀྱང་ད་ལྟ་བྱེད་ཐུབ་པར་འདོད་དོ།
ས་གནས་རང་སྐྱོང་ཅུའུ་ཡི་སྨན་རམས་པ་དཀྱུས་མས་ཀྱང་པུས་མོའི་ཚིགས་གཅོད་པའི་
གཤག་བཅོས་བྱེད་ཐུབ། ཁོག་པ་གཤག་པའི་གཤག་བཅོས་བརྒྱའི་ནང་ནས་གཅིག་ཁོ་ན་ཤི་
བའི་ཆག་སྒོ་ལས་མ་བྱུང་། མཁྲིས་རྡོའི་ནད་ལ་མཚོན་ན། དེ་ནི་ནད་ཆུང་ཆུང་ཞིག་ཏུ་བརྩི་
བ་རེད། ཐ་ན་དེའི་ཐད་ནས་དཔྱད་རྩོམ་འབྲི་མཁན་ཡང་མེད། སྦྱར་རྨ་ནི་རྩ་བ་ནས་དྲག་
ཏུ་འཇུག་ཐུབ། གཞན་ད་དུང་རྒྱུད་སྤེལ་རིག་པ། གཉིད་འགུག་ཐབས། པ་སི་ཏེ་དང་ཁོ་
ཧུའི་གསར་རྟོགས་དང་། སྡོམ་རྩིས་རྩ་བ་བྱས་པའི་འཕྲོད་བསྟེན་རིག་པ་དང་། ད་དུང་
ང་ཚོ་ཨུ་རུ་སུའི་ས་གནས་རང་སྐྱོང་ཅུའུ་ཡི་སྨན་རམས་པའི་བྱ་བ་ཚང་མ་ནི་ངོ་མཚར་
ཆེའོ། །སྨྱོ་ནད་རིག་པ་དང་དེང་རབས་ཀྱི་སྨྱོ་ནད་རིགས་དབྱེ་ཐབས་དང་། ནད་བརྟག་
ཐབས་དང་སྨན་བཅོས་བྱེད་ཐབས་ནི་སྔོན་ཆད་དང་བསྡུར་ན། ཨུར་པུ་རུ་སེན་དང་
ཀུན་ནས་མཚུངས་པའོ།
ད་ལྟ་སྨྱོན་པའི་མགོར་ཆུ་འཁྱགས་མི་ལྡུག་ལ། འགྲིག་ལམ་
དམ་དྲག་ཀྱང་མི་བྱེད། མི་རྣམས་ཀྱིས་མི་ཆོས་ཀྱི་སྤྱོད་ཚུལ་གྱིས་སྨྱོན་པ་སྐྱོང་བ་དང་།
ཚགས་པར་ཐོག་གི་བཤད་ཚུལ་ལྟར་ན།
ཐ་ན་སྨྱོན་པ་ཚོར་ཞབས་བྲོ་འཁྲབ་ཚོགས་བསྡུ་
བ་དང་། ཟློས་གར་འཁྲབ་ཀྱིན་ཡོད་ཟེར། ཨན་ཏེ་ལེ-ཡེ་ཧྥེ་མེ་ཆིས་ཤེས་ཡོད་དེ། དེང་
རབས་ཀྱི་ཆུ་ཚད་དང་མིག་རྒྱང་གིས་བལྟས་ན། ནད་ཁང་ཨང་དྲུག་པ་ལྟ་བུའི་ཐ་སྡུག་གི་
སྨན་ཁང་ནི་ལྕགས་ལམ་དང་བར་ཐག་ལེ་བར་ཉིས་བརྒྱ་ཙམ་ཡོད་པའི་གྲོང་ཁྱེར་ཆུང་
ཆུང་འདི་ཙམ་ན་མ་གཏོགས་ཡོད་པ་མ་རེད། དེ་འདྲའི་གྲོང་ཁྱེར་ཆུང་ཆུང་གི་གྲོང་གཙོ་
དང་གྲོང་ཁྱེར་གྲོས་ཁང་གི་གྲོས་སྣ་བ་ཚང་མ་ནི་ཡིག་རྨོངས་ཕྱེད་ཙམ་ཡིན་པའི་གྲོང་བ་
ཐ་མལ་ཡིན་པས། ཁོ་ཚོས་སྨན་པ་ནི་སྒྱུ་མ་མཁན་དུ་ལྟ་བ་སྟེ། གལ་ཏེ་སྨན་པས་ཁོ་ཚོའི་
ཁ་ནང་དུ་ཞ་ཉེ་འཁོལ་མ་ལྡུག་ཟེར་ནའང་། ཁོ་ཚོས་སྨན་པར་ཡིད་ཆེས་བྱེད་ཅིང་ལྡུག་
ཏུ་འཇུག་ལ། སྐྱོན་བརྗོད་ཅི་ཡང་མི་བྱེད། ས་ཆ་གཞན་པ་ཞིག་ཡིན་ན། སྤྱི་ཚོགས་ཀྱི་
མི་སྣ་དང་ཚགས་པར་གྱིས་པ་སྲི་ཏུ་བཙོན་ཁང”ལྟ་བུའི་སྨན་ཁང་འདི་བཅོམ་ཆག་སྐྱ་
ཉིལ་ལེར་གཏོང་ངེས་ཡིན།
“འོན་ཀྱང་འདི་ནི་ཡང་སྙིང་ཅི་འདྲ་ཡིན་ནམ” ཞེས་ཨན་ཏེ་ལེ-ཡེ་ཧྥེ་མེ་ཆིས་
མིག་ཆེར་ཕྱེས་ནས། རང་གིས་རང་ལ་འདི་ལྟར་དྲིས། “དེ་ལས་སྡོམ་ཚིག་ཅི་ཞིག་ཐོབ་
ཐུབ་ཅེ་ན། རུལ་འགོག་གི་ཐབས་ཡོད་ནའང་ཆོག ཁོ་ཧུ་ཡོད་ནའང་ཆོག པ་སི་ཏེ་ཡོད་
ནའང་ཆོག ཡིན་ནའང་། དོན་དག་གི་རྩ་བ་ལ་བཅོས་བསྒྱུར་ཅི་ཡང་བྱེད་ཐུབ་མེད།
ནད་བྱུང་ཚད་དང་ཤི་ཚད་སྔར་བཞིན་ཡིན། ཁོ་ཚོས་སྨྱོན་པར་ཞབས་བྲོ་འཁྲབ་ཚོགས་
བསྡུས་པའམ། ཟློས་གར་འཁྲབ་ཀྱང་། སྔར་བཞིན་སྨྱོན་པ་རང་དབང་དུ་འགྲོ་འདུག་
བྱེད་དུ་མི་འཇུག འདི་ལས་དེ་དག་ནི་ཐོ་ཅོ་དང་སྤྱི་བརྟོལ་ཤ་སྟག་ཡིན་པ་ཤེས་ལ། ཆེས་
བཟང་བའི་ཝེ་ཡེ་ནའི་སྨན་ཁང་དང་ངའི་སྨན་ཁང་བར་ལ་དོན་དངོས་སུ་ཁྱད་པར་ཅི་
ཡང་མེད།”
ཡིན་ཡང་། སྐྱོ་བ་དང་ཕྲག་དོག་ལྟ་བུའི་ཚོར་བ་ཞིག་གིས་ཁོས་དེར་སེམས་ཁུར་མ་
བྱས་ན་མི་ཆོག་པར་བྱས། འདི་ནི་ཕལ་ཆེར་ངལ་ཞིང་དུབ་པའི་རྐྱེན་གྱིས་ཡིན་ཡང་སྲིད་
དོ། ཁོས་ཁོའི་ལྗིད་ཏིག་ཏིག་གི་མགོ་བོ་དཔེ་ཆའི་ཐོག་ཏུ་བཞག་པ་དང་། ལག་པ་གཉིས་
ཀྱིས་གདོང་བསྐྱོར་བ་ན་བདེ་སྣང་ཅུང་ཟད་སྐྱེས་ཤིང་། ཡིད་ལ་འདི་ལྟར་བསམ་བྱུང་།
“ངས་ཉེས་པ་ཆེ་བའི་ལས་བསག་གིན་ཡོད། ངས་མི་རྣམས་ཀྱི་ལག་ནས་ཕོགས་
བླངས་རྗེས། ཁོ་ཚོར་མགོ་སྐོར་གཏོང་གིན་ཡོད། ང་ནི་མི་གཞུང་དྲང་ཞིག་མ་རེད། ཡིན་
ཡང་། ཡང་གཅིག་བཤད་ན། ང་གཅིག་པུ་ནི་ཅི་བྱ་གཏོལ་མེད་ཡིན། ང་ནི་སྤྱི་ཚོགས་
ཉེས་དམིགས་ཀྱི་ལྡོག་མེད་ཀྱི་ཉེས་པའི་ཆ་ཤས་ཤིག་ཡིན། རྫོང་ཡོད་ཚད་ནང་གི་ཞི་
དཔོན་ཚང་མར་ཉེས་པ་ཡོད། ཚང་མས་ཕོགས་དོན་མེད་དུ་ལེན་གྱིན་ཡོད། དེའི་
སྟབས་ཀྱིས་ང་གཞུང་དྲང་མིན་པའི་ཁག་ཁུར་ང་ལ་མེད། དུས་རབས་ཀྱི་རྐྱེན་གྱིས་
ཡིན། གལ་ཏེ་ང་ལོ་ཉིས་བརྒྱའི་རྗེས་སུ་སྐྱེ་བ་ཞིག་ཡིན་ན། མི་གཞན་པ་ཞིག་ཏུ
འགྱུར་སྲིད་པ་ཡིན།”
དུས་ཅོང་གསུམ་གྲག་པ་ན། ཁོས་གློག་གཟུམས་ནས་མལ་ཁང་དུ་འཛུལ། ཡིན་ཡང་
ཁོར་གཉིད་སྣང་མི་འདུག
བརྒྱད།
ལོ་གཉིས་ཀྱི་སྔོན་ལ། ས་གནས་རང་སྐྱོང་ཅུའུ་ཡིས་གཏོང་ཕོད་ཆེ་ཚུལ་བསྟན་ཏེ། ལོ་
རེར་རུའུ་པུ་སུམ་བརྒྱའི་གསབ་དངུལ་བཏང་སྟེ། གྲོང་ཁྱེར་གྱི་སྨན་ཁང་དུ་སྨན་པ་སྐོང་
གསབ་བྱེད་པར་སྤྱད་རྒྱུ་དང་། དེ་མ་འོངས་པར་ས་གནས་རང་སྐྱོང་ཅུའུ་ཡི་སྨན་ཁང་སྒོ་
ཕྱེ་རག་བར་དུ་གཏོང་རྒྱུ་གྲོས་ཆོད་བྱུང་། རྫོང་གི་སྨན་རམས་པ་ཡི་ཧྥུ་ཀུན་ནི་ཧྥེ་ཨོ་དོ་རུ་
ཆི་ཧོ་པོ་ཐོ་ཧྥུ་ནི་དེ་དུས་གྲོང་ཁྱེར་དུ་ཨན་ཏེ་ལེ“ཡེ་ཧྥེ་མེ་ཆིའི་ལག་རོགས་སུ་ཡོང་བ་ཡིན།
མི་དེ་ཧ་ཅང་གཞོན་ཞིང་། ལོ་སུམ་ཅུར་ཡང་སོན་མེད་པ་འདྲ། ཁོའི་གཟུགས་ཆེ། སྐྲ་ནག
མཁུར་རུས་མཐོ། མིག་ཆུང་། ཁོའི་མེས་པོ་ཕལ་ཆེར་ནི་མི་རིགས་གཞན་པ་ཡིན། ཁོ་གྲོང་
ཁྱེར་འདིར་ཡོང་དུས་ནི་ཆུང་ཞིང་རྙིང་བའི་ལག་ཁྱེར་སྒམ་ཆུང་ཞིག་མ་གཏོགས་དངུལ་
ཅི་ཡང་མེད། ད་དུང་བུད་མེད་ན་གཞོན་བཙོག་པོ་ཞིག་ཁྲིད་ནས་ཡོང་ཡོད། ཁོས་དེར་ཇ་
མ་ཟེར། བུད་མེད་དེར་ནུ་མ་ནུ་བཞིན་པའི་ཕྲུ་གུ་ཞིག་ཡོད། ཡི་ཧྥུ་ཀུན་ནི-ཧྥེ་ཨོ་དོ་རུ་ཆིའི་
རྐང་ལ་འཇུར་རྟ་ཡུ་རིང་ཞིག་གོན་ཡོད། མགོ་ལ་ཞྭ་འདབ་སྲ་མོ་ཆེ་བ་ཞིག་གོན། དགུན་
ཁར་པགས་སླག་ཐུང་བ་ཞིག་གྱོན། ཁོ་དང་སྨན་ཆུང་ཤེར་གེ་ཤེར་གེ་ཨེ་ཆི་དང་རྩིས་
གཉེར་ཀྲུའུ་རིན་གྲོགས་པོར་གྱུར་ཡོད། ཡིན་ནའང་། ཁོས་ལས་སྣ་གཞན་ཚོར་མི་དྲག་ཏུ་
འབོད་པར་མ་ཟད། ད་དུང་གཞའ་ནས་འགྲོ། དེའི་རྒྱུ་རྐྱེན་ཅི་ཡིན་མི་ཤེས། ཁོའི་ཁང་བའི་
ནང་དུ་དཔེ་ཆ《1881ལོའི་ཝེ་ཡེ་ནའི་སྨན་ཁང་གི་སྨན་ཡིག་གསར་བ》གཅིག་པུ་མ་
གཏོགས་མེད། ཁོ་ནད་པའི་ནད་ལ་བརྟག་པར་འགྲོ་ཚེ། ཁོས་ནམ་ཡང་དཔེ་ཆ་དེ་ལག་ཏུ་
བཟུང་ཡོད། དགོང་མོར་སླེབས་ན། ཁོ་སྤྲོ་རྩེད་ཁང་དུ་ཅོག་གྲུག་རྒྱག་ཏུ་འགྲོ། ཁོ་ཤོག་ཕེ་རྩེ་
བར་མི་དགའ། ཁོས་ཁ་བརྡ་བྱེད་དུས། “ཅོལ་ཆུང་འབའ་ཞིག” དང་། “ངག་ཀྱལ་ཕྲེང་
བསྟར།” “དོགས་རྒྱར་ཚུད་པ” ཞེས་སོགས་ཟེར།
ཁོ་གཟའ་འཁོར་རེར་སྨན་ཁང་དུ་ཐེངས་གཉིས་རེར་ཡོང་ནས། ནད་ཁང་དུ་ནད་
བརྟག་བྱེད་ཅིང་། སྒོ་བསྟེན་ནད་བརྟག་ཀྱང་བྱེད། སྨན་ཁང་དུ་ཁྲག་གཏར་བར་སྤྱོད་པའི་
རྔུབ་རྭ་ལ་སོགས་པར་དུག་སེལ་ཐབས་གཏན་ནས་མི་སྤྱོད་པས། འདི་དག་གིས་ཁོ་རབ་ཏུ་ཁྲོ་
བར་བྱས་ཡོད། འོན་ཀྱང་ཁོས་ཀྱང་ཐབས་གསར་བ་མི་སྤྱོད་དེ། དེ་སྤྱད་ན་ཨན་ཏེ་ལེ∶ཡེ་ཧྥེ་
མེ་ཆི་ལ་ཕོག་ཐུག་བཟོ་བར་སྐྲག་པ་རེད། ཁོས་རང་གི་ལས་གྲོགས་ཨན་ཏེ་ལེ“ཡེ་ཧྥེ་མེ་ཆི་ནི་
མི་སྤྱང་བོ་ཝ་མོ་ལྟ་བུ་ཞིག་ཏུ་ལྟ་ལ། ཁོར་དངུལ་གང་མང་ཡོད་སྙམ་ཞིང་། ལྐོག་ཏུ་ཁོར་ཕྲག་
དོག་བྱེད། ཁོས་ཁོའི་གོ་ས་འཕྲོག་ཐུབ་ན་ཅི་མ་རུང་སྙམ་གྱིན་ཡོད།
དགུ།
ཟླ་བ་གསུམ་པའི་ཟླ་མཇུག་སྟེ། དཔྱིད་ཀ་ཞིག་ཡིན། ས་ངོས་ན་ཁ་བ་མེད། སྨན་ཁང་གི་
སྐྱེད་ཚལ་དུ་ཟུ་བྱེའུ་གྲག་གིན་ཡོད། ས་སྲོས་ཤིག་ལ། སྨན་རམས་པས་རང་གི་
གྲོགས་པོ་འཕྲིན་སྲིད་དཔོན་པོ་སྐྱེལ་ནས་རྒྱ་སྒོ་ཁར་སོང་། དེའི་ཚེ་ཡ་ཧུ་དཱ་པ་མོ་ཨི་ཤེ་ཨེ་
ཁས་རང་གི་ལག་ཡོང་ཁྱེར་ནས་ཕྱིར་ར་བའི་ནང་དུ་ཡོང་བ་དང་ཕྲད། ཁོས་ཞྭ་གོན་མེད།
འབོབ་གོན་མེད་པའི་རྐང་བར་ཆུ་ལྷམ་ཡུ་ཐུང་ཞིག་གོན་ཡོད་ལ། ལག་ཏུ་གཞན་གྱིས་སྦྱིན་
པ་བཏང་བའི་དངོས་པོ་ཁུག་མ་ཆུང་ཆུང་གང་བཟུང་ཡོད།
“ང་ལ་དངུལ་རྡོག་ཅིག་བྱིན་དང་།” ཁོས་སྨན་རམས་པར་དེ་སྐད་སྨྲས་པ་དང་། ངོ་
འཛུམ་ནས་འདུག གྲང་ནས་འདར་སིག་སིག་བྱེད།
ཨན་ཏེ་ལེ་ཡེ་ཧྥེ་མེ་ཆིས་མི་གཞན་གྱི་རེ་བ་འབྲས་མེད་དུ་ནམ་ཡང་མི་བྱེད་པས་ན།
ཁོས་ཞོ་བཅུ་ཅན་གྱི་དོང་ཙེ་ཞིག་བྱིན།
“འདི་ཅི་འདྲའི་རྫོབ་པ་ལ།” ཁོས་ཡ་ཧུ་དཱ་པའི་འབོབ་གོན་མེད་པའི་རྐང་བ་དང་
རིད་ཅིང་དམར་བའི་ཉྭ་ལ་བལྟས་ཏེ། “ལྟོས་དང་། རྐང་བ་རློན་པར་བྱས་ཡོད” ཅེས་སྙམ།
འདིས་ཁོའི་སེམས་སུ་སྙིང་རྗེའམ་སྐྱུག་བྲོ་གང་ཡིན་མི་ཤེས་པའི་བརྩེ་དུང་ཞིག་སྐྱེས་
སུ་བཅུག་པས། ཁོ་ཡ་ཧུ་དཱ་པའི་རྗེས་སུ་འབྲང་ཞིང་། ལན་རེར་ཁོའི་ཀླད་པ་བྱི་བོར་ལྟ་བ་
དང་། ལན་རེར་ཁོའི་ཉྭ་ལ་ལྟ་བཞིན་འགྲུལ་ཁང་དེའི་ནང་དུ་སོང་། སྨན་རམས་པ་ནང་དུ་
སླེབས་པ་རིག་མ་ཐག་ཏུ། ནི་ཁི་ཏ་དག་དིག་དེའི་ཐོག་ནས་མར་ལྡིང་སྟེ། དྲང་ལངས་ཀྱིས་
གུས་འདུད་བྱས།
“ནི་ཁི་ཏ། ཁྱོད་བདེ་མོ།” ཨན་ཏེ་ལེ་ཡེ་ཧྥེ་མེ་ཆིས་ངག་འཇམ་གྱིས “ཡ་ཧུ་དཱ་
ཀན་ལ་ལྷམ་ཆ་གཅིག་བྱིན་ནས་གོན་དུ་བཅུག་ན་ད་གཟོད་བཟང་། དེ་མིན་ན་ཁོ་གྲང་རྒྱུ་
རེད” ཅེས་ཟེར།
“ལགས་སོ། སྐུ་ངོ་། ང་སོང་ནས་སྤྱི་གཉེར་བ་ལ་སྙན་སེང་ཞུ།”
“འོ་བརྒྱལ་བྱས་སོང་། ཁྱོད་ཀྱིས་ངའི་མིང་ནས་ཁོར་ཞུ་བ་ཕུལ་དང་ཆོག ངས་ཁོར་
འདི་ལྟར་བསྒྲུབ་པར་ཞུ་ཟེར་གི་ཞེས་ཤོད།”
ཚོམས་ཕྱི་མ་ནས་ནད་ཁང་བར་གྱི་སྒོ་ཕྱེ་ཡོད། ཨེ་ཝན“ཏེ་མི་ཐེ་རུ་ཆི་ཉལ་ཁྲི་ཐོག་ཏུ་
ཉལ་ཡོད་ལ། མི་སྐད་ཆ་མེད་ཅིག་ཐོས་པས། ཁོས་གྲུ་མོ་བཙུགས་ནས་ཡར་དགྱེ་སྟེ་དངངས་
བཞིན་དུ་ཉན། གློ་བུར་དུ་ཁོས་དེ་སྨན་རམས་པའི་སྐད་ཡིན་པ་ཤེས། ཁོ་ཁོང་ཁྲོ་རབ་ཏུ་
ལངས་ནས་འདར་བ་དང་། ཉལ་ཁྲི་ཐོག་ནས་མར་ལྡིང་། ཁྲོས་ནས་གདོང་དམར་པོར་གྱུར་
ཅིང་། མིག་བགྲད་དེ། ནད་ཁང་གི་དཀྱིལ་དུ་ཡོང་།
“སྨན་པ་ཡོང་ཐལ།” ཁོས་སྐད་ཅོར་བརྒྱབ། ཧབ་ཆ་བརྒྱབ། “ཁོ་མཐའ་མར་ཡོང་
ཐལ། སྐུ་ཞབས་རྣམ་པ། ངས་ཁྱོད་ཚོར་ཁ་དྲོ་བཀྲ་ཤིས་ཞུ། སྨན་པས་ངོ་སོ་བྱིན་ཐལ། ང་
ཚོའི་འདིར་བུད་ཡོང་། འཆི་རྒྱུའི་ཞབས་འདྲེན་པ” ཞེས་ཁོས་སྐད་འཛེར་ནས་སྨྲས་ཤིང་།
སྔོན་ཆད་ནད་ཁང་དུ་མཐོང་མ་མྱོང་བའི་ཁྲོ་ཉམས་མངོན་ཞིང་། རྐང་རྡིག་ཅིག་བྱས་ཏེ།
“ཞབས་འདྲེན་འདི་གསོད་དགོས། མིན། བསད་ན་ཁོར་སླ་མོ་བྱས་སོང་། ཁོ་སྐྱག་དོང་
ནང་དུ་ནུབ་ནས་འཆི་རུ་འཇུག་དགོས” ཞེས་སྨྲས།
ཨན་ཏེ་ལེ་ཡེ་ཧྥེ་མེ་ཆིས་སྐད་ཆ་འདི་ཐོས་པས། ཚོམས་ཕྱི་མའི་སྒོ་བར་ནས་ནད་
ཁང་དུ་མགོ་བསྲིངས་ནས་བལྟས་ཏེ། “དེའི་རྒྱུ་མཚན་ཅི་ཡིན་ནམ” ཞེས་ངག་འཇམ་
པོས་དྲིས།
“ཅི་ཞིག་ཡིན།” ཨེ་ཝན-ཏེ་མི་ཐེ་རུ་ཆིས་སྐད་ཅོར་རྒྱག་བཞིན་འཇིགས་སྐུལ་བའི་
རྣམ་འགྱུར་གྱིས་ཁོའི་མདུན་དུ་སོང་བ་དང་། འཚབ་འཚུབ་ཀྱིས་ལྭ་རིང་ལུས་ལ་གཅུད་དེ།
“ཅི་ཞིག་ཡིན། ཁྱེད་རྐུན་མ་རེད” ཅེས་ཞེ་སྡང་གིས་སྨྲས་པ་དང་། མཆུ་ཏོ་སྤགས་ནས་
ལུད་པ་ཞིག་འཕངས་ཏེ། “རྫུན་རྐྱལ། ལག་དམར་ཁྱོད”" ཅེས་ཟེར།
“ཁྱེད་ཁོང་ཁྲོ་མ་ལངས།” ཨན་ཏེ་ལེ‘ཡེ་ཧྥེ་མེ་ཆིས་དེ་སྐད་སྨྲས་པ་དང་། ནོངས་
པའི་སྒོ་ནས་དགོད་བཞིན་དུ་སྨྲས་པ། “ངས་དངོས་པོ་ཅི་ཡང་བརྐུས་མ་མྱོང་བ་ངས་
ཁྱེད་ལ་ཁག་ཐེག་བྱེད། སྐད་ཆ་གཞན་པ་ལ་མཚོན་ན། ཁྱེད་ཀྱིས་བཤད་པ་ཕལ་ཆེར་ཐལ་
དྲགས་སོང་། ངས་ཁྱེད་རང་ངའི་ཐོག་ལ་ཁོང་ཁྲོ་ལངས་ཡོད་པ་ཤེས་གི ཁོང་ཁྲོ་མ་ལངས།
ངས་ཁྱེད་ལ་ཞུ་བ་བྱེད། ཁྱེད་ཀྱིས་སེམས་རྣལ་མས་ང་ལ་བཤད་ཨེ་ཐུབ་ལྟོས་དང་། ཁྱེད་
ཁོང་ཁྲོ་ལངས་དོན་ཅི་ཡིན།”
“ཁྱེད་ཀྱིས་ང་འདིར་བཅུག་ནས་འགོག་དོན་ཅི་ཡིན།"
“ཁྱེད་ལ་ནད་ཡོད་པའི་རྐྱེན་གྱིས་ཡིན།"
“རེད། ང་ལ་ནད་ཡོད། འོན་ཀྱང་སྨྱོན་པ་བཅུ་ཕྲག་བརྒྱ་ཕྲག་ཚང་མ་བག་ཕེབས་
ཀྱིས་ཕར་འགྲོ་ཚུར་འོང་བྱེད་ཀྱིན་ཡོད་པ་ཁྱེད་ཀྱིས་མ་ཤེས་སམ། ཁྱེད་མགོ་འཐོམ་པའི་
རྐྱེན་གྱིས་སྨྱོན་པ་དང་བདེ་ཐང་གི་མིའི་ཁྱད་པར་ཤེས་ཀྱིན་མེད་པ་ཤེས་སམ། འོ་ན། ང་
དང་ལས་ངན་གྱི་མི་འདི་ཚོ་ནི་ཚང་མའི་ཉེས་པ་འགེལ་བྱེད་དུ་འདི་རུ་འཇུག་དོན་ཅི་
ཡིན། ཁྱེད། སྨན་ཆུང་། སྤྱི་གཉེར་བ། ཁྱོད་ཚོའི་སྨན་ཁང་འདིའི་ནང་གི་གཏེ་བོ་ངན་པ་
ཡོད་ཚད་ནི་ལས་རྒྱུ་འབྲས་ཀྱི་ཐད་ནས་ང་ཚོ་མི་རེ་རེ་ལས་ཅི་ཙམ་དམན་པ་མི་ཤེས་པས་
ན། འདི་རུ་བཀག་འགོག་བྱས་ཡོད་པ་ནི་ང་ཚོ་ཡིན་པ་ལས་ཁྱོད་ཚོ་མིན་པའི་རྒྱུ་མཚན་ཅི་
ཡིན། གནས་ལུགས་དེ་གང་ཡིན།”
“འདི་ནི་ལས་རྒྱུ་འབྲས་དང་གནས་ལུགས་ལ་འབྲེལ་བ་མེད། ཐམས་ཅད་གོ་སྐབས་
ལ་བལྟ་དགོས། གལ་ཏེ་སུ་འདི་རུ་བཀག་ཡོད་ན། དེ་འདི་རུ་མི་འདུག་ཀ་མེད་ཡིན། གལ་
ཏེ་སུ་བཀག་མེད་ན། དེ་ཕར་འགྲོ་ཚུར་འོང་བྱས་ཆོག་པ་ཡིན། དོན་དེ་འདྲ་རེད། ང་ནི་སྨན་
པ་ཡིན་པ་དང་། ཁྱེད་ནི་སྨྱོ་ནད་ཅན་ཡིན་པར་མཚོན་ན། དེར་ནི་ལས་རྒྱུ་འབྲས་བཤད་
རྒྱུ་མེད་ལ། གནས་ལུགས་ཀྱང་བཤད་རྒྱུ་མེད། གོ་སྐབས་བྱུང་ནས་སྟེས་དབང་གིས་ཕྲད་པ་
ཙམ་ཤ་སྟག་ཡིན།”
“ངག་ཀྱལ་འདི་འདྲ་ངས་ཧ་མི་གོ” ཞེས་ཨེ་ཝན“ཏེ་མི་ཐེ་རུ་ཆིས་ཡི་མུག་
པའི་སྐད་ཀྱིས་སྨྲས་རྗེས། རང་གི་ཉལ་ཁྲི་གམ་དུ་སོང་ནས་བསྡད།
ནི་ཁི་ཏས་སྨན་རམས་པའི་མདུན་དུ་མོ་ཨི་ཤེ་ཨེ་ཁའི་ལུས་གློང་མི་ཕོད། མོ་ཨི་ཤེ་ཨེ་
ཁས་གོར་སོབ་དང་ཤོག་ལེབ། རུས་པ་དུམ་བུ་བཅས་རང་གི་ཉལ་ཁྲི་ཐོག་ཏུ་བཀྲམ། ཁོ་
སྔར་བཞིན་གྲང་འདར་བྱེད་ལ། ཡ་ཧུ་དཱའི་སྐད་ཀྱིས་སྐད་ཆ་ལབ་བྱུང་། སྐད་གདངས་ནི་
གླུ་ལེན་པ་དང་འདྲ། བཤད་པ་ཧ་ཅང་མགྱོགས། ཁོས་རང་གི་ཚོང་ཁང་ཞིག་ཕྱེ་ཡོད་པར་
འཁྲུལ་སྣང་བྱེད།
“ང་སྒོར་འགྲོ་རུ་ཆུག” ཨེ་ཝན•ཏེ་མི་ཐེ་རུ་ཆིས་སྐད་འདར་བཞིན་དེ་སྐད་སྨྲས།
“ངས་བསྒྲུབ་མི་ཐུབ།”
“ རྒྱུ་མཚན་ཅི་ཡིན། རྒྱུ་མཚན་ཅི་ཡིན།”
“འདི་ནི་ངས་ཐག་གཅོད་ཐུབ་པ་ཞིག་མིན་པའི་རྐྱེན་གྱིས་ཡིན། ཁྱེད་ཀྱིས་སོམས་
དང་། ངས་ཁྱེད་སྒོར་བཏང་བའི་དབང་དུ་ཡང་། ཁྱེད་ལ་ཕན་པ་ཅི་ཞིག་ཡོད་དམ། ཁྱེད་
སྒོར་སོང་ནས་ཚོད་ལྟ་ཞིག་བྱོས་དང་།
ཕྱིར་སྐྱེལ་ཡོང་བ་རེད།”
གྲོང་ཁྱེར་གྱི་མིའམ་ཉེན་རྟོག་པས་ཁྱེད་བཟུང་ནས་
“རེད། རེད། འདི་སྐད་ཆ་བདེན་པ་ཞིག་རེད།” ཨེ་ཝན་ཏེ་མི་ཐེ་རུ་ཆིས་དེ་
སྐད་སྨྲས་རྗེས། ལག་པས་མགོར་རེག་བཞིན “ངོ་མ་སྐྲག་པ་ཞིག་རེད། འོན་ཀྱང་ངས་ཇི
ལྟར་བྱེད་དགོས་སམ། ཇི་ལྟར་བྱའམ” ཞེས་ཟེར།
ཨེ་ཝན་ཏེ་མི་ཐེ་རུ་ཆིའི་སྐད་གདངས་དང་། ཁོའི་ལོ་གཞོན་ཞིང་རིག་པ་གསལ་བའི་
བཞིན་རས་དང་། སྐྱོ་སྣང་གི་གདོང་བྱད་དེར་ཨན་ཏེ་ལེ“ཡེ་ཧྥེ་མེ་ཆི་དགའ་བར་གྱུར་པས།
ཁོས་ན་གཞོན་འདིར་བརྩེ་དགའ་དང་སེམས་གསོ་ཞིག་བྱ་འདོད་དེ། ཁོའི་ཉལ་ཁྲིའི་ཁར་
ཁོ་དང་གཤིབ་ནས་བསྡད་པ་དང་། བསམ་ཡང་བསམས་ནས་འདི་སྐད་སྨྲས།
“ཁྱེད་ཀྱིས་ང་ལ་ཇི་ལྟར་བྱེད་འདྲི། ཁྱེད་ཀྱི་ས་ནས་བསམས་ན། འདི་ནས་འབྲོ་
ཐུབ་ན་རབ་ཡིན། ཡིན་ཡང་། ཡིད་ཕངས་པ་ནི་ཕན་ཐོགས་མེད་པ་དེ་ཡིན། མིས་ཁྱེད་
རང་འཛིན་ངེས་ཡིན། སྤྱི་ཚོགས་ཀྱིས་མི་ཉེས་ཅན་དང་། སྨྱོ་ནད་ཅན་དང་། མི་རྣལ་དུ་མི་
གནས་པ་ལ་ཟོན་ཡོད་པའི་དུས་སུ་ནམ་ཡང་དེ་མུར་མཚམས་མི་འཇོག་པ་རེད། ཁྱེད་ཀྱིས་
བྱ་རྒྱུའི་ལས་ཀ་ནི། ཁྱེད་ཀྱི་སེམས་ལྷོད་ལ་བབ་ནས་ས་འདི་རུ་འདུག་རྒྱུ་ནི་གཡོལ་ཐབས་
མེད་པ་ཞིག་ཡིན་པ་ཤེས་རྒྱུ་དེ་ཡིན།”
“འདི་ནི་མི་སུ་དང་གང་ལའང་དགོས་པ་མེད།”
“བཙོན་ཁང་དང་སྨྱོན་པ་ཁང་ཡོད་པ་ཡིན་ཕྱིན། དེའི་ནང་དུ་མི་བཅུག་ཡོད་ན་ད་
གཟོད་འགྲིག ཁྱེད་མིན་ན་ང་ཡིན། ང་མིན་ན་གཞན་པ་ཡིན། ཁྱེད་ཀྱིས་སྒུགས་དང་། མ་
འོངས་རིང་མོ་སླེབས་ནས། བཙོན་ཁང་དང་སྨྱོན་པ་ཁང་རྩ་མེད་དུ་སོང་བའི་དུས་སུ། དེ་
ནས་དྲ་མའི་ལྕགས་དྲ་མེད་པ་དང་། དེ་ནས་འདི་འདྲའི་ལྭ་རིང་ཡོད་པ་མ་རེད། དུས་དེ་
ནམ་ཞིག་ལ་ཡོང་ངེས་ཡིན།”
ཨེ་ཝན་ཏེ་མི་ཐེ་རུ་ཆིས་ཁོང་དགོད་ཅིག་བྱས།
“ཁྱེད་ཀྱིས་ཀུ་རེ་རྩེ་ཡིན་འདུག” ཁོས་མིག་ཟུང་ཟུམ་མེར་སྨྲས་པ། “ཁྱེད་དང་
ཁྱེད་ཀྱི་ལག་རོགས་ནི་ཁི་ཏ་ལྟ་བུའི་སྐུ་ངོ་ཚོ་དང་མ་འོངས་པ་ལ་འབྲེལ་བ་སྤུ་ཙམ་ཡང་
ཡོད་པ་མ་རེད། ཡིན་ཡང་། སྐུ་ཞབས། ཁྱེད་ཀྱི་སེམས་བདེ་མོ་བྱོས། བདེ་སྐྱིད་ཀྱི་དུས་ནམ་
ཞིག་ལ་ཡོང་ངེས་ཡིན། ང་ལ་ཕལ་སྐད་ཀྱིས་རང་གི་ལྟ་ཚུལ་བཤད་དུ་ཆུག་དང་། ཁྱེད་རང་
དགོད་ན་ཅི་དགར་དགོད་རྐྱང་བྱོས། འཚོ་བ་གསར་བའི་སྐྱ་རེངས་འཆར་སྲིད་པ་དང་།
བདེན་དོན་གྱིས་རྒྱལ་ཁ་ལེན་སྲིད། དེའི་དུས་སུ་དུས་སྟོན་ང་ཚོའི་ཁྲོམ་དུ་ཡོང་བ་རེད།
ངས་ཉི་མ་དེ་བར་དུ་སྒུག་མི་ཐུབ། ང་འཆི་རྒྱུ་རེད། ཡིན་ཡང་། མི་གཞན་པའི་ཡང་ཚ་ཚོས་
དུས་དེར་སྒུག་ཐུབ་པ་རེད། ངས་རང་གི་རྣམ་ཤེས་ཡོངས་ཀྱིས་ཁོ་ཚོར་དགའ་འབོད་བྱ་རྒྱུ་
ཡིན། ང་དགའ་ཡོད། ཁོ་ཚོའི་དོན་དུ་དགའ་འོ། མདུན་དུ་སྐྱོད་ཡ། གྲོགས་པོ་ཚོ། གོང་མ་
ལྷས་ང་ཚོར་མགོན་སྐྱབས་བྱེད་པར་གསོལ་བ་འདེབས།”
ཨེ་ཝན་ཏེ་མི་ཐེ་རུ་ཆིའི་མིག་ཟུང་ལས་འོད་རབ་ཏུ་འཚེར་བཞིན་ཡར་ལངས་ཤིང་།
དྲ་མའི་ཕྱོགས་སུ་ལག་པ་བསྲིངས་ཏེ། སེམས་འགུལ་བའི་སྐད་ཀྱིས་མུ་མཐུད་དེ་སྨྲས་པ།
“ངས་ལྕགས་དྲ་འདིའི་ནང་ནས་ཁྱོད་ཚོར་རྟེན་འབྲེལ་ཞུ། བདེན་དོན་ཁྲི་ལོར་ཤོག ང་
དགའ་འོ།”
“ངས་དགའ་དགོས་པའི་རྒྱུ་མཚན་ཁྱད་པར་བ་ཞིག་ཡོད་པ་མི་ཤེས།” ཨན་ཏེ་
ལེ་ཡེ་ཧྥེ་མེ་ཆིས་དེ་སྐད་སྨྲས་པ་དང་། ཁོས་ཨེ་ཝན་ཏེ་མི་ཐེ་རུ་ཆིའི་བྱ་བྱེད་ནི་རྩེད་མོ་རྩེ་
བ་རེད་སྙམ། ཡིན་ཡང་། ཁོ་དེར་ཧ་ཅང་དགའ། “མ་འོངས་པར་བཙོན་ཁང་དང་སྨྱོན་
པ་ཁང་ཡོད་ཚད་ཡོད་མི་སྲིད། ཁྱེད་ཀྱིས་སྨྲས་པ་ལྟར་བདེན་དོན་གྱིས་རྒྱལ་ཁ་ལེན་ཐུབ།
ཡིན་ཡང་། བྱ་དངོས་ཀྱི་ངོ་བོ་འགྱུར་མི་སྲིད་ལ། རང་བྱུང་ཁམས་ཀྱི་ཆོས་ཉིད་ནི་སྔར་
བཞིན་ཡིན་པ་ཤེས་དགོས། མི་རྣམས་སྔར་བཞིན་ད་ལྟ་ལྟར་ན་བ་དང་། རྒ་བ་དང་། འཆི་
བ་རེད། མ་འོངས་པར་ཅི་འདྲའི་མཛེས་པའི་སྐྱ་རེངས་ཤིག་ཤར་ནས་ཁྱེད་ཀྱི་འཚོ་བ་འོད་
སྣང་ལྡན་པར་བྱས་ན་ཡང་། མཐའ་མར་ཁྱེད་རང་སྔར་བཞིན་རོ་སྒམ་དུ་ཉལ་སྲིད་པ་དང་།
འཛེར་མ་བརྡབས་ནས་དུར་ཁུང་དུ་འཇུག་སྲིད།”
“འོ་ན། འཆི་མེད་ཚེ་རིང་ཡིན་ན།”
“འེ། དེ་འདྲ་མ་དྲན། ”
“ཁྱེད་ཡིད་མི་ཆེས་ནའང་། ང་དེར་ཡིད་ཆེས། ཐོ་སི་ཐོ་ཡེ་ཧྥུ་སི་ཁིའམ་ཧྥུར་ཐེ་ཁོང་
གཉིས་སུ་ཞིག་གི་ཡིན་མི་ཤེས་པའི་དཔེ་ཆ་ཞིག་ཏུ་མི་ཞིག་གིས་སྨྲས་པ་ནི། གལ་ཏེ་གོང་
མ་ལྷ་མེད་ན། མི་ཞིག་ནི་བློ་བཟོ་བྱས་ནས་འབྱུང་དགོས་ཟེར། ང་ཧ་ཅང་གིས་ཡིད་ཆེས་པ་
ནི། གལ་ཏེ་འཆི་མེད་ཚེ་རིང་མེད་ན། རླབས་ཆེན་གྱི་མིའི་རིགས་ཀྱིས་བློ་གྲོས་ཀྱིས་ནམ་
ཞིག་ལ་དེ་གསར་བཟོ་བྱེད་ཐུབ། ཅེས་པ་དེ་ཡིན།”
“སྨྲས་པ་བཟང་།” ཨན་ཏེ་ལེ་ཡེ་ཧྥེ་མེ་ཆིས་བཤད་ཞོར་དུ་དགའ་ནས་འཛུམ་
བཞིན་སྨྲས་པ། “ཁྱེད་ལ་ཡིད་ཆེས་ཡོད་པ་ཧ་ཅང་བཟང་། མི་ལ་འདི་འདྲའི་ཡིད་ཆེས་
ཡོད་ན། མཁར་གྲུ་བཞིའི་བཙོན་དུ་བཅུག་ཡོད་ཀྱང་། སྐྱིད་པའི་ངང་ནས་འཚོ་བ་སྐྱེལ་
ཐུབ། ཁྱེད་ཀྱིས་སྔོན་ཆད་ཕལ་ཆེར་གང་དུ་དཔེ་ཆ་བཏོན་པ་ཡིན།”
“རེད། ངས་སློབ་གྲྭ་ཆེན་མོར་དཔེ་ཆ་བཏོན་མྱོང་། འོན་ཀྱང་མཐར་མ་ཕྱིན།”
“ཁྱེད་ནི་བསམ་བློ་ཡོད་ཅིང་། བསམ་གཞིག་བྱེད་པར་དགའ་བའི་མི་ཞིག་རེད། ཁོར་
ཡུག་གང་འདྲ་ཞིག་ཏུའང་ཁྱེད་ཀྱི་སེམས་ལྷོད་ལ་འབབ་ཐུབ། གང་ནུས་ཀྱིས་འཚོ་བར་
གོ་བ་ལེན་པ་དང་། རང་དབང་ལྡན་ཞིང་གཏིང་ཟབ་པའི་བསམ་གཞིག་དེ་རིགས་དང་།
མི་ཡུལ་གྱི་འདུ་འཛི་ལ་ཧ་ཅང་སྙིང་བོ་མེད་པར་ལྟ་བའི་མཐོང་ཆུང་དེ་རིགས་ཏེ། འདི་ནི་
སྐྱིད་སྣང་རིགས་གཉིས་ཡིན། འདི་ལས་ཚད་མཐོ་བའི་བདེ་སྐྱིད་ནི་མིའི་རིགས་ཀྱིས་ད་
དུང་རྩ་བ་ནས་ཉམས་སུ་མྱོང་ཐུབ་མེད།
ཁྱེད་ནི་ལྕགས་དྲ་རིམ་པ་གསུམ་གྱི་ནང་དུ་འཚོ་
བ་ཡིན་ཡང་། སྔར་བཞིན་བདེ་སྐྱིད་དེ་འདྲ་ལོངས་སུ་སྤྱོད་ཐུབ་མཁན་ཞིག་རེད། ཏེ་ཨོ་
ཀུན་ནི”ནི་ཟོ་བ་ཞིག་གི་ནང་དུ་བསྡད་ཡོད་ཀྱང་། འཇིག་རྟེན་གྱི་གོང་མ་རྒྱལ་པོ་ཀུན་
ལས་སྐྱིད་པ་རེད།”
“ཁྱེད་ཀྱི་ཏེ་ཨོ་ཀུན་ནི་དེ་ནི་བླུན་པོ་ཞིག་རེད།” ཨེ་ཝནཏེ་མི་ཐེ་རུ་ཆིས་ཡི་མུག་
པའི་ངང་ནས། “ཁྱེད་ཀྱིས་ང་ལ་ཏེ་ཨོ་ཀུན་ནི་གླེང་ནས་ཅི་བྱེད། འཚོ་བར་གོ་བ་ལེན་
དགོས་ཟེར་བ་ཅི་ཡིན” ཞེས་ཁོ་གློ་བུར་དུ་ཁོང་ཁྲོ་ལངས་ནས་ཡེར་ཡེར་བྱེད་ཅིང་སྐད་
བརྒྱབ་སྟེ་སྨྲས་པ། “ང་འཚོ་བར་དགའ། སྤྲོ་སེམས་འཁོལ་བའི་ངང་འཚོ་བར་དགའ་འོ།
ང་ལ་མནར་གཅོད་རབ་ཏུ་བྱས་ཡོད། སེམས་སུ་ནམ་ཡང་སྐྲག་སྣང་གི་སྡུག་བསྔལ་གྱིས་
ཁེངས་ཡོད། ཡིན་ནའང་། མཚམས་རེར་ང་ལ་འཚོ་བའི་རེ་བས་ཁེངས་ཡོད། དུས་དེ་
སླེབས་ཚེ་ང་རང་སྨྱོ་བར་སྐྲག ངས་འཚོ་བ་རོལ་བར་འདོད། ཧ་ཅང་འདོད།”
ཁོ་ཡེར་ཡེར་དུ་གྱུར་ནས་ནད་ཁང་དུ་ཕར་འགྲོ་ཚུར་འགྲོ་བྱེད། རྗེས་སུ་སྐད་དམའ་
བར་བྱས་ཏེ་སྨྲས་པ།
“སྟོང་བསམ་བྱེད་ཐེངས་རེར་ངའི་ཀླད་པའི་ནང་དུ་འཁྲུལ་སྣང་སྣ་ཚོགས་འཆར་
འོང་། མི་ལ་ལ་ངའི་མདུན་དུ་འོངས་ན། ངས་སྐད་ཆ་དང་གླུ་དབྱངས་ཀྱི་སྒྲ་ཐོས་ཡོང་།
ངའི་སྣང་ངོར་ངས་ནི་ནགས་ཚལ་ཞིག་ཏུ་འཆག་འཆག་བྱེད་པའམ། ཡང་ན་མཚོ་འགྲམ་
དུ་འཆག་པ་ལྟ་བུར་འཆར་འོང་། ངས་དེ་ལྟར་སྤྲོ་སེམས་འཁོལ་བའི་ངང་ནས་འདུ་འཛི་
ལ་རེ་བ་བྱེད་ལ། བྲེལ་འཚུབ་ལ་རེ་བ་བྱེད། འོ་ན། ཁྱེད་ཀྱིས་ང་ལ་ཤོད་དང་།” ཨེ་
ཝན“ཏེ་མི་ཐེ་རུ་ཆིས “ཕྱི་རོལ་ན་ཅི་འདྲ་འདུག་གམ” ཞེས་དྲིས།
“ཁྱེད་ཀྱིས་གྲོང་ཁྱེར་ནང་གི་གནས་ཚུལ་ཤེས་ན་འདོད་དམ། ཡང་ན་གནས་ཚུལ་
གཞན་པ་ཤེས་ན་འདོད་དམ།”
“འོ། སྔོན་ལ་ང་ལ་གྲོང་ཁྱེར་ནང་གི་གནས་ཚུལ་ཤོད། དེ་ནས་གནས་ཚུལ་གཞན་
“ཆོག་གི གྲོང་ཁྱེར་ནང་ན་སྤྲོ་བ་ཅི་ཡང་མེད། ཁྱོད་ཀྱིས་ཁ་བརྡ་བྱེད་སའི་མི་
ཞིག་མི་རྙེད། མི་ཞིག་བཙལ་ནས་དེའི་ཁ་བརྡ་ལ་ཉན་ས་ཡང་བཙལ་ནས་མི་རྙེད། མི་
གསར་བ་ལ་མཚོན་ན་ཡོད་པ་མ་རེད། ཡིན་ཡང་ཉེ་ཆར་རུས་ཧོ་པོ་ཐོ་ཧྥུ་ཅན་གྱི་ན་གཞོན་
སྨན་རམས་པ་ཞིག་ནི་ཡོང་ཡོད།”
“ང་ད་དུང་གསོན་ཡོད་དུས་སུ་དངོས་གནས་མི་ཞིག་སླེབས་སོང་བ་རེད། ཁོ་ནི་མི་
ཅི་འདྲ་ཞིག་རེད། རྩིང་པོ་ཞིག་ཡིན་ནམ།”
“རེད། ཁོ་ནི་མི་སྤྱོད་ཡོན་ཅན་ཞིག་མ་རེད། ཁྱེད་ཀྱིས་ཀྱང་ཤེས་ཏེ། བཤད་
ན་ཡ་མཚན། རྟགས་མཚན་སྣ་ཚོགས་ལ་བརྟགས་ནས་བཤད་ན། ང་ཚོའི་གྲོང་
ཁྱེར་ཆེན་མོ་དག་གི་ནང་ན་རིག་པ་འགགས་པའི་སྣང་ཚུལ་ནི་བྱུང་མེད་ལ། དེ་ག་
ན་འཁྲུག་ཆ་ཆེ། དེ་ག་ན་མི་རྣལ་མ་ཡོད་ངེས་པ་ཤེས་ཐུབ། འོན་ཀྱང་ཁོ་ཚོས་ང་ཚོའི་འདི་
གར་མངགས་པའི་མི་དག་ནི་བློར་འབབ་པ་གཅིག་ཀྱང་མེད་པའི་རྒྱུ་རྐྱེན་ཅི་ཡིན་མི་ཤེས།
གྲོང་ཁྱེར་འདི་ནི་ལས་ངན་ཞིག་རེད།”
“རེད། གྲོང་ཁྱེར་ལས་ངན་འདི་ཨང་།” ཨེ་ཝན་ཏེ་མི་ཐེ་རུ་ཆིས་སྡུག་སྨོས་བྱས། དེ་
ནས་ཁོ་བགད་དེ། “འོ་ན། གནས་ཚུལ་གཞན་པ་ནི་ཅི་འདྲ་རེད། ཁོ་ཚོས་ཚགས་པར་
དང་དུས་དེབ་ཐོག་ཏུ་རྩོམ་ཅི་འདྲ་བྲིས་ཡོད་དམ།
ནད་ཁང་ནང་དུ་མི་གསལ་བར་གྱུར། སྨན་རམས་པ་ཡར་ལངས་ཤིང་། དེ་གར་
ལངས་ནས་འདུག ཁོས་རྒྱལ་ཁབ་ཕྱི་ནང་དུ་རྩོམ་ཡིག་ཅི་འདྲ་སྤེལ་བ་དང་། ད་ལྟ་བསམ་
བློའི་རླབས་རྒྱུན་ཅི་འདྲ་བྱུང་ཡོད་པ་བཤད་མགོ་བརྩམས། ཨེ་ཝན་ཏེ་མི་ཐེ་རུ་ཆིས་རྣ་
བ་བླགས་ནས་ཉན་བཞིན་པ་དང་། གནད་དོན་ཡང་འདྲི། འོན་ཀྱང་གློ་བུར་དུ་ཡ་ང་བའི་
དོན་ཞིག་དྲན་པ་འདྲ་སྟེ། ཁོས་མགོ་བསྐྱོར་བ་དང་། ཉལ་ཁྲི་ཐོག་ཏུ་སྨན་རམས་པར་རྒྱབ་
བསྟན་ནས་ཉལ།
“ཁྱེད་ལ་ཅི་ཞིག་བྱུང་སོང་།” ཨན་ཏེ་ལེ-ཡེ་ཧྥེ་མེ་ཚིས་དྲིས།
“ཁྱེད་ཀྱིས་ད་ནི་ངས་སྐད་ཆ་བཤད་པའི་རེ་བ་མ་བྱེད།” ཨེ་ཝན་ཏེ་མི་ཐེ་རུ་ཆིས་
བརླང་སྤྱོད་ཀྱིས “ངས་རིག་སར་མ་འོང” ཟེར།
“འདི་ནི་ཅི་ཡིན།”
“ངས་ཁྱེད་ལ་བཤད། ཕར་སོང་། འདྲི་རྩད་ཡང་ནས་ཡང་དུ་བྱེད་དོན་ཅི།”
ཨན་ཏེ་ལེ་ཡེ་ཧྥེ་མེ་ཆིས་ཕྲག་པ་གློད་ཀྱང་གློད་པ་དང་། དངན་པ་འཐེན་ནས་ཕྱི་རུ་
སོང་། ཁོ་ཚོམས་ཕྱི་མར་འགྲོ་དུས། “འདིར་གཙང་སྦྲ་ཞིག་བྱས་ན་ད་གཟོད་བཟང་། ནི་
ཁི་ཏ། དྲི་མ་ཧ་ཅང་བཙོག་གི” ཞེས་ཟེར།
“ལགས་སོ། སྐུ་ངོ་།”
“ན་གཞོན་འདི་ནི་ཅི་འདྲའི་མི་ལ་དགའ་བ་སྐྱེད་པའི་མི་ཞིག་རེད་ཨང་།” ཨན་
ཏེ་ལེ“ཡེ་ཧྥེ་མེ་ཆི་ཕྱིར་སྡོད་ཁང་དུ་འགྲོ་ཞོར་དུ་དེ་ལྟར་བསམས། “ང་ས་འདིར་བསྡད་པ་
ནས་བཟུང་སྟེ། ལོ་འདི་འགར་ཁོ་ནི་ཕལ་ཆེར་ཕྲད་པའི་ཁ་བརྡ་བྱེད་ཆོག་པའི་མི་དང་པོ་
དེ་རེད། ཁོ་བསམ་བློ་གཏོང་བར་མཁས། ཁོས་སེམས་ཁུར་བྱེད་པའི་དོན་ནི་སེམས་ཁུར་
བྱེད་འོས་པའི་དོན་ཤ་སྟག་རེད།"
འདིའི་རྗེས་སུ་ཁོས་དཔེ་ཆར་ལྟ་ན་འདྲ། རྗེས་སུ་མལ་དུ་འཛུལ་ནས་ཉལ་ནའང་འདྲ།
ནམ་ཡིན་ཡང་ཨེ་ཝན•ཏེ་མི་ཐེ་རུ་ཆི་སེམས་སུ་དྲན་པ་རེད། ཕྱི་ཉིན་ནངས་མོར་གཉིད་
ལས་སད་པ་ན། ཁ་སང་རིག་པ་གསལ་ཞིང་སྤྲོ་བ་སྟེར་བའི་མི་ཞིག་ངོ་ཤེས་པ་དྲན་པ་དང་།
ཁོམ་པ་ཡོད་ན་ཁོར་བལྟ་བར་ཐེངས་གཅིག་འགྲོ་རྒྱུའི་ཐག་བཅད།
བཅུ།
ཨེ་ཝན“ཏེ་མི་ཐེ་རུ་ཆི་མདང་གི་བཟོ་ལྟ་ལྟར་ཉལ་ནས་འདུག ལག་པ་གཉིས་ཀྱིས་
མགོ་བསྐྱོར། རྐང་བ་བསྐུམས། ཁ་ཕར་འཁོར་ནས་ཉལ་འདུག
“ཁྱེད་བདེ་མོ། ངའི་གྲོགས་པོ།” ཨན་ཏེ་ལེ•ཡེ་ཧྥེ་མེ་ཆིས “ཁྱེད་གཉིད་མེད་དམ”
ཞེས་ཟེར།
“དང་པོ། ང་ནི་ཁྱེད་ཀྱི་གྲོགས་པོ་མིན།” ཨེ་ཝན·ཏེ་མི་ཐེ་རུ་ཆིས་མཆུ་ཏོ་སྔས་
འབོག་ལ་བཙུགས་ཏེ། “གཉིས་པ། ཁྱེད་ཀྱིས་འོ་བརྒྱལ་མ་བྱེད། ཁྱེད་ཀྱིས་ད་ནི་ངས་ཚིག
གཅིག་བཤད་པའི་རེ་བ་མ་བྱེད" ཅེས་ཟེར།
“ཡ་མཚན།” ཨན་ཏེ་ལེ∶ཡེ་ཧྥེ་མེ་ཆི་ཅི་བྱ་གཏོལ་མེད་དུ་གྱུར་ཅིང་། ཨོག་
ཤུབ་བཏོན་ཏེ་སྨྲས་པ། “ཁ་སང་ང་ཚོས་ཁ་བརྡ་མཐུན་པོ་བྱས་པ་ལ། འོན་ཀྱང་གློ་རྡེག་
ལ་རྒྱུ་མཚན་མེད་པར་འཁོན་བྱུང་། དེ་མུར་ཅི་ཡང་བཤད་ཁ་མི་ཉན། ཕལ་ཆེར་
ངས་སྐད་ཆ་མི་འཚམ་པ་བཤད་པ་ཡིན་རྒྱུ་རེད། དེ་མིན་ན་ངས་ཁྱེད་ཀྱི་དད་མོས་དང་མི་
འཚམ་པའི་ལྟ་ཚུལ་ཞིག་བཤད་པ་ཡིན་རྒྱུ་རེད།”
“འོ་རེད། ཁྱེད་ཀྱི་སྐད་ཆར་ཡིད་ཆེས་དགོས་ཟེར་བ་མངོན་གསལ་རེད།” ཨེ་
ཝན་ཏེ་མི་ཐེ་རུ་ཆིས་སྨྲས་རྗེས། ཡར་དགྱེ་བ་དང་། འཕྱ་སྨོད་དང་བློང་བློང་བོར་གྱུར་པའི་
རྣམ་འགྱུར་གྱིས་སྨན་རམས་པར་བལྟས། ཁོའི་མིག་དམར་པོར་གྱུར་ཏེ། “ཁྱེད་གཞན་དུ་
སོང་ནས་མྱུལ་ཞིབ་དང་འདྲི་རྩད་ཇི་ལྟར་བྱས་ཀྱང་ཆོག འོན་ཀྱང་ཁྱེད་ལ་འདི་ན་ཅི་ཡང་
བྱ་རྒྱུ་མེད། ངས་ཁ་སང་ཁྱེད་འདིར་ཅིའི་དོན་དུ་ཡོང་བ་ཤེས་སོང” ཞེས་ཟེར།
བསམ་ཚུལ་ཡ་མཚན་རེད།” སྨན་རམས་པ་དགོད་བཞིན་སྨྲས་པ། “འོ་ན། ཁྱེད་
ཀྱིས་ང་ནི་གསང་མྱུལ་རེད་འདོད་དམ།”
“རེད་ཡ། ངས་དེ་ལྟར་བསམས་པ་ཡིན། གསང་མྱུལ་ཡིན་ནའང་འདྲ། སྨན་པ་
ཡིན་ནའང་འདྲ། ཚང་མ་གཅིག་རེད། གང་ལྟར་ཡང་བཀའ་ལྟར་ང་ལ་འདྲི་རྩད་བྱེད་དུ་
ཡོང་བ་རེད།”
“འོ། ངོ་མ། ཐུགས་རྒྱལ་མ་བཞེངས། ངས་དྲང་མོར་བཤད་ན། ཁྱེད་ནི་ངོ་མ་མི་
ཡ་མཚན་ཞིག་རེད།”
སྨན་རམས་པ་ཉལ་ཁྲི་གམ་གྱི་རྐུབ་སྟེགས་ཤིག་གི་ཐོག་ཏུ་བསྡད་པ་དང་། ཅི་མི་སྙམ་
པའི་ངང་ནས་མགོ་བོ་གཡུག་ཙམ་བྱས།
“ཡིན་ཡང་། གནས་སྐབས་སུ་ཁྱེད་ཀྱི་སྐད་ཆ་བདེན་པའི་དབང་དུ་ཐོངས།” སྨན་
རམས་པས་སྨྲས་པ། “ངས་གཡོ་སྒྱུའི་སྒོ་ནས་ཁྱེད་ཀྱི་ཁ་དྲིས་ཏེ། ཁྱེད་རང་ཉེན་རྟོག་ཁང་
ལ་གཏུག་པ་ཡིན་ནི་བྱོས། དེའི་རྐྱེན་གྱིས་ཁྱེད་བཟུང་ནས་འདྲི་གཅོད་བྱེད། འོན་ཀྱང་།
ཁྱེད་ནི་ཁྲིམས་ཁང་དང་བཙོན་ཁང་དུ་སྡོད་པ་ནི་འདི་རུ་སྡོད་པ་ལས་ཀྱང་སྡུག་པ་ཞིག་
ཡིན་ནམ། ཁྱེད་ནི་ཚེ་གང་རྒྱང་ཕུད་དུ་བཏང་བ་དང་། ཐ་ན་སྡུག་ཆད་མྱོང་དགོས་པ་ཡིན་
ཡང་། འགྲུལ་ཁང་འདི་རུ་བཀག་པ་ལས་ཀྱང་སྡུག་པ་ཞིག་ཡིན་སྲིད་དམ། ངས་བསམས་
ན། གང་ཡིན་ཡང་འདི་ལས་སྡུག་པ་ཞིག་ཡིན་རྒྱུ་མ་རེད། དེས་ན་ཁྱེད་སྐྲག་དགོས་
དོན་ཅི་ཞིག་ཡོད་དམ།”
སྐད་ཆ་འདིས་ཨེ་ཝན་ཏེ་མི་ཐེ་རུ་ཆི་ལ་གོ་ཆོད་སོང་བ་ཐག་ཆོད་རེད། ཁོ་ལྷོད་ལ་
བབ་ནས་མར་བསྡད།
ད་ནི་ཕྱི་དྲོའི་ཆུ་ཚོད་བཞི་པ་ཡིན། དུས་འདིར་ནམ་རྒྱུན་ལྟར་ན། ཨན་ཏེ་ལེ་ཡེ་ཧྥེ་
མེ་ཆི་རང་ཁྱིམ་གྱི་ཁང་བ་སོ་སོའི་བར་དུ་ཕར་འགྲོ་ཚུར་འགྲོ་བྱེད་ལ། ཏ་ལུ་ཤི་ཁས་ཁོར་
ཝུ་ཆང་བཏུང་བའི་དུས་ཚོད་སླེབ་མིན་འདྲི་བ་རེད། ཕྱི་རོལ་ན་རླུང་མི་ལྡང་ལ། གནམ་
ཐང་ཡོད།
“ངས་ཟ་མ་ཟོས་རྗེས་ཕྱི་རུ་འཆག་འཆག་བྱེད་དུ་ཡོང་བ་ཡིན། ཁྱེད་ཀྱིས་མཐོང་བ་
ལྟར། ཞོར་དུ་ནང་དུ་ཁྱེད་ལ་བལྟ་རུ་ཡོང་བ་ཡིན” ཞེས་སྨན་རམས་པས “ཕྱི་ན་དཔྱིད་ཀ་
ཡོངས་སུ་སླེབས་འདུག " ཅེས་ཟེར།
“ད་ནི་ཟླ་བ་དུ་བ་ཡིན་ནམ། ཟླ་གསུམ་པ་ཨེ་རེད" ཅེས་ཨེ་ཝན•ཏེ་མི་ཐེ་རུ་ཆིས་དྲིས།
“རེད་ཡ། ཟླ་གསུམ་པའི་མཇུག་རེད།”
“ཕྱི་རོལ་ན་ཧ་ཅང་མཚར་ཆེའམ།”
“མིན། མི་མཚར། སྐྱེད་ཚལ་གྱི་ལམ་དུ་མི་འགྲོ་ཐུབ།
“ཉིན་འདི་འགར་འཁོར་ལོ་བཞི་ཅན་གྱི་ཤིང་རྟ་ཞིག་ལ་བསྡད་དེ་གྲོང་ཁྱེར་ཕྱི་རོལ་
དུ་འགྲོ་ཐུབ་ན། སྐྱིད་པོ་ཡིན་རྒྱུ་རེད།” ཨེ་ཝན་ཏེ་མི་ཐེ་རུ་ཆིས་ཁོའི་མིག་དམར་པོར་
གྱུར་པ་དེར་ཕུར་ཕུར་བྱེད་ཅིང་། གཉིད་མ་སད་ཀྱིས་སྨྲས་པ། “དེ་ནས་ཁྱིམ་དུ་ལོག་སྟེ་
དྲོད་ཁོལ་གྱི་དཔེ་ཁང་སྐྱིད་པོ་ཞིག་ཏུ་འཛུལ་ནས་བསྡད་དེ། སྨན་པ་བཟང་བོ་ཞིག་བོས་
ནས་མགོ་ན་བ་ལ་ནད་བཅོས་བྱེད་དུ་འཇུག་དགོས། ངས་རྒྱུན་ལྡན་གྱི་མི་དཀྱུས་མ་
ལྟར་འཚོ་བ་མ་རོལ་བར་ཡུན་རིང་འགོར་སོང་། འདི་རུ་སྡུག་པོ་རེད། སྡུག་ནས་མིས་མི་
བཟོད་དོ།”
ཁ་སང་གི་ངར་ལངས་པ་བརྒྱུད་རྗེས། དེ་རིང་ཁོ་ཐང་ཆད་ནས་ཉོབ་ཡོད། སྐད་ཆ་སྨྲ་
བར་སྤྲོ་སྣང་མེད། ཁོའི་ལག་པ་འདར་གྱིན་ཡོད། ཁོའི་བཞིན་བྱད་ལ་བལྟས་ན། ཁོའི་མགོ་
ན་ནས་གཟེར་གྱིན་ཡོད་པ་ཤེས་ཐུབ།
“དྲོད་ཁོལ་གྱི་དཔེ་ཁང་སྐྱིད་པོ་དང་ནད་ཁང་འདིའི་བར་ན་ཁྱད་པར་མེད།” ཨན་
ཏེ་ལེཡེ་ཧྥེ་མེ་ཆིས་སྨྲས་པ། “མིའི་ཁུ་སིམ་དང་ཚིམ་སྣང་ནི་ཕྱི་རོལ་ཡུལ་ན་མེད། དེ་
མིའི་ནང་སེམས་ན་ཡོད།”
“ཁྱེད་ཀྱི་སྐད་ཆ་འདིའི་ནང་དོན་ཅི་ཡིན།”
མི་ཕལ་བ་ཞིག་ཡིན་ན། ཟང་ཟིང་གི་དངོས་པོ་སྟེ། ཤིང་རྟ་དང་དཔེ་ཁང་ནས་
བརྩམ་སྟེ། བཟང་བ་དང་མི་བཟང་བའི་དངོས་པོ་བཙལ་བ་རེད། འོན་ཀྱང་། བསམ་བློ་ཅན་
གྱི་མིས་ནི་རང་གི་ནང་སེམས་ཀྱི་དངོས་པོ་དེ་དག་བཙལ་བ་རེད།”
“ཁྱེད་རང་ཀེ་རི་སེར་ཕེབས་ནས་མཚན་ཉིད་རིག་པ་དེ་རིགས་དྲིལ་སྒྲོག་བྱོས་དང་།
དེ་གའི་གནམ་གཤིས་བཟང་ཞིང་། ནམ་མཁར་ཚ་ལུ་མའི་དྲི་བསུང་འཐུལ་ཡོད། འདི་གའི་
ནམ་ཟླ་ནི་དེ་འདྲའི་མཚན་ཉིད་རིག་པ་ལ་མི་མཛའ། ངས་སུ་དང་ཏེ་ཨོ་ཀུན་ནི་གླེང་བ་
ཡིན། ཕལ་ཆེར་ཁྱེད་ཡིན་རྒྱུ་རེད་པ།”
“རེད། ཁ་སང་ངས་ཁྱེད་ལ་གླེང་བ་ཡིན།”
“ཏེ་ཨོ་ཀུན་ནི་ལ་དཔེ་ཁང་ངམ་དྲོད་ཁོལ་གྱི་སྡོད་ཁང་མཁོ་དོན་མེད། དེ་གར་
དེ་དག་མེད་ནའང་ཚ་བ་ཆེ་བ་རེད། ཟོ་བའི་ནང་དུ་ཉལ་བ་ཡིན་ན། ཚ་ལུ་མ་དང་ཀེ་
རན་ཟོས་ནས་བསྡད་ན་ཆོག་པ་རེད། འོན་ཀྱང་། གལ་ཏེ་ཁོ་ཨུ་རུ་སུ་ལ་ཡོང་བའི་སྐལ་
བ་ལྡན་ཚེ། ཟླ་བ་བཅུ་གཉིས་པ་མ་བཤད། ཟླ་བ་ལྔ་པའི་ནང་དུའང་ཁོས་ཁང་བའི་ནང་དུ་
འདུག་རྒྱུ་ཟེར་སྲིད། ཁོ་གྲང་ནས་ཀུམ་པོར་འཁུམ་ངེས་ཡིན།”
“དེ་འདྲ་མིན། གྲང་ངར་ནི་སྤྱིར་བཏང་དུ་བཤད་པའི་སྡུག་བསྔལ་གང་ཞིག་དང་
འདྲ་བ་རེད། མིས་ཡོད་ཚད་སྣང་མེད་དུ་འཇོག་ཐུབ། མ་ཁེ་ཨོ་ལེ་ལུ”ན་རེ། ‘སྡུག་བསྔལ་
ནི་ཉམས་འགྱུར་ལྡན་པའི་སྡུག་བསྔལ་གྱི་སྤྱི་མཚན་ཞིག་ཡིན་ཏེ། སྙིང་རུས་ཀྱི་ཤུགས་
བཀོལ་ནས་སྤྱི་མཚན་འདི་བསྒྱུར་དགོས་པ་དང་། འདོར་དགོས་ལ། ད་ནས་སྡུག་མི་བརྗོད་
པ་ཡིན་ན། སྡུག་བསྔལ་ཡལ་བར་འགྱུར་རོ། ཞེས་པ་ནི་དོན་ལ་གནས་པ་ཞིག་རེད།
སྐྱེས་མཆོག་མཁས་མཆོག་དང་། ཡང་ན་བསམ་བློ་ཡོད་པའམ་བསམ་གཞིག་བྱེད་པར་
དགའ་བའི་མི་ཞིག་ཡིན་ཕྱིན། ཁོ་ཚོ་གཞན་དང་མི་མཚུངས་པ་ཞིག་ཡིན་དོན་ནི་སྡུག་
བསྔལ་ལ་སྣང་ཆུང་བྱེད་པ་དེ་ཡིན། ཁོ་ཚོ་ནམ་ཡང་འདོད་ཆུང་ཆོག་ཤེས་ཡིན་ཞིང་། དོན་
གང་དང་གང་ལ་ཡང་ཡ་མཚན་མི་སྐྱེ་བ་དེ་ཡིན།”
“དེས་ན་ང་སྡུག་བསྔལ་ཞིང་། འདོད་པ་མི་ཚིམ་ལ། མིའི་ཐ་ཤལ་ལ་ཡ་མཚན་པའི་
རྐྱེན་གྱིས། ང་གླེན་པ་ཡིན།”
“ཁྱེད་ཀྱིས་སྐད་ཆ་འདི་བཤད་ནས་འཆུགས་སོང་། ཁྱེད་ཀྱིས་བསམ་བློ་ཅུང་ཟད་
མང་བ་བཏང་ན། ཁྱེད་ཀྱིས་ང་ཚོའི་སེམས་རྒྱུད་དཀྲུགས་ནས་མི་བདེ་བར་བྱེད་པའི་ཕྱི་
རོལ་ཡུལ་གྱི་བྱ་དངོས་ཡོད་དོ་ཅོག་ནི་ཅི་འདྲའི་ཕྲ་ཞིང་ཕྲ་བ་ཞིག་ཡིན་པ་ཤེས་པར་འགྱུར།
མིས་འབད་པས་འཚོ་བར་གོ་བ་ལེན་དགོས། བདེ་སྐྱིད་ངོ་མ་ནི་འདི་ན་ཡོད།”
“གོ་བ་ལེན་པ། ” ཨེ་ཝན·ཏེ་མི་ཐེ་རུ་ཆིས་སྨིན་མ་བསྡུས་ཏེ། “ཕྱི་རོལ་
ནང་རོལ་མ་རོལ་ཅི་ཞིག་ཁོང་ཁྲོ་མ་ལངས། ངས་དེ་ངོ་མ་མི་ཤེས། ངས་ཤེས་པ་གཅིག་
པུ་ནི།” ཁོ་ཡར་ལངས་ཤིང་ཁོང་ཁྲོའི་ངང་ནས་སྨན་རམས་པར་བལྟས་ཏེ་སྨྲས་པ། “གོང་
མ་ལྷས་ཁྲག་དྲོན་དང་དབང་རྩ་བཀོལ་ནས་ང་གསར་བཟོ་བྱས་པ་དེ་མ་གཏོགས་ངས་མི་
ཤེས། རེད་ལགས། སྐུ་ཞབས། མིའི་ལུས་ཁམས་ཆགས་པ་ལ་གལ་ཏེ་ཚེ་དང་སྲོག་ལྡན་པ་
ཡིན་ན། ཐུག་རེག་ཡོད་ཚད་ལ་ཚོར་བ་ཡོད་པ་རེད། ང་ལ་ཚོར་སྣང་ཡོད། སྡུག་བསྔལ་
བྱུང་ན། ངས་ཆོ་ངེ་དང་མཆི་མ་འདོན་རྒྱུ་དང་། ཁྲེལ་མེད་དང་འཕྲད་ན། ང་ཁོང་ཁྲོ་ལང་
རྒྱུ་ཡིན། སྐྱུག་བྲོ་བ་མཐོང་ན། ང་ཞེན་པ་ལོག་རྒྱུ་ཡིན། ངས་བལྟས་ན། ངོ་མ་བཤད་ན།
འདི་ཁོ་ན་ལ་ད་གཟོད་འཚོ་བ་ཟེར་ན་འགྲིག ལུས་ཕུང་འདི་ཇི་ལྟར་དམན་ན། དེའི་ཚོར་
བ་རྣོ་ཚད་ཀྱང་དེ་ལྟར་ཞན་ལ། ཐུག་རེག་གི་ཚོར་བ་ཡང་དེ་ལྟར་ཞན། ལུས་ཕུང་ཇི་ལྟར་
མཐོ་ན། ཚོར་བ་དེ་ལྟར་རྣོ་ལ། དངོས་ཡོད་ཀྱི་ཚོར་སྣང་ཡང་དེ་ལྟར་ཤུགས་ཆེ་བ་རེད། ཁྱེད་
ཀྱིས་གནས་ལུགས་འདི་མི་ཤེས་པ་མི་སྲིད། ཁྱེད་སྨན་རམས་པ་ཞིག་གིས་ཀྱང་དོན་ཕྲན་
ཚེགས་འདི་མི་ཤེས་སམ། སྡུག་བསྔལ་ལ་སྣང་ཆུང་བྱེད་པའི་ཆེད་དུ་ནམ་ཡང་འདོད་པ་
ཚིམ་ནས་འདུག་པ་དང་། དོན་ཅི་ལ་ཡང་མཚར་སྣང་མི་སྐྱེ་བ་བྱེད་དགོས་ན། མི་ནི་སྔོན་
ལ་འདི་འདྲའི་གནས་སུ་ལྷུང་ན། ད་གཟོད་དེ་འདྲར་འགྱུར། "ཨེ་ཝན•ཏེ་མི་ཐེ་རུ་ཆིས་
ཞིང་བ་ཚོན་པོ་ལུས་ཧྲིལ་བོ་ཚིལ་གྱིས་གང་བ་དེ་བསྟན་ནས། “དེ་ལྟར་མིན་ཚེ། མིས་
སྡུག་བསྔལ་ཁྲོད་དུ་རང་ཉིད་ནི་ཤེས་པ་སྦྲིད་པ་ཞིག་དང་། སྡུག་བསྔལ་གྱི་ཚོར་བ་ཉམས་
པ་ཞིག་ཏུ་སྦྱོང་བརྡར་བྱེད་དགོས། ཡང་གཅིག་བཤད་ན། འཚོ་བ་རོལ་མཚམས་བཞག་ན་
ད་གཟོད་འགྲིག་པ་རེད། ཐུགས་རྒྱལ་མ་བཞེངས། ང་ནི་སྐྱེས་མཆོག་མཁས་མཆོག་མིན་ལ།
མཚན་ཉིད་རིག་པ་མཁན་ཡང་མིན” ཞེས་ཨེ་ཝན•ཏེ་མི་ཐེ་རུ་ཆིས་ཁྲོ་བའི་ངང་ནས་མུ་
མཐུད་དེ། “ངས་གནས་ལུགས་དེ་དག་ཅུང་ཟད་ཀྱང་མི་ཤེས། ངས་གནས་ལུགས་བཤད་
ཀྱང་མི་ཤེས" ཞེས་སྨྲས།
“ཏག་ཏག་དེ་ལས་ལྡོག་སོང་། ཁྱེད་ནི་གནས་ལུགས་བཤད་པར་ཁྱད་དུ་བཟང་ངོ་།”
“ཁྱེད་ཀྱིས་ལད་མོ་བྱེད་པའི་སི་དོ་གུ་བ”ནི་སྐྱེ་བོ་ཕུལ་བྱུང་དག་དག་རེད། འོན་
ཀྱང་ཁོ་ཚོའི་བཞེད་པའི་གཞུང་ནི་ལོ་ཉིས་སྟོང་སྔོན་ནས་འཕེལ་མེད་དུ་གནས་ཏེ། སོར་
གང་ཡང་གོང་འཕེལ་དུ་སོང་མེད། ཕྱིས་སུ་ཡང་འཕེལ་རྒྱས་མེད། རྒྱུ་མཚན་ནི་རིག་པ་དེ་
རིགས་ནི་དོན་དངོས་དང་མི་མཐུན་ལ། འཚོ་བ་དང་མི་འཚམ་པའི་རྐྱེན་གྱིས་རེད། བཞེད་
པ་དེ་རིགས་ནི་ཚེ་གང་བོར་བཞེད་པ་སྣ་ཚོགས་ལ་ཞིབ་འཇུག་དང་རོལ་མྱོང་བྱེད་པའི་
མི་ཉུང་ཤས་ཀྱི་ཁྲོད་ཁོ་ན་རུ་ད་གཟོད་དར་ཐུབ། ཡིན་ནའང་། མི་ཕལ་ཆེ་བས་དེ་རྟོགས་
མི་ཐུབ་པ་རེད། འབྱོར་ཕྱུག་ལ་སྣང་ཆུང་བྱེད་པ་དང་། འཚོ་བའི་བདེ་སྐྱིད་ལ་སྣང་མེད་
བྱེད་པ་དང་། སྡུག་བསྔལ་དང་འཆི་བ་ལ་སྣང་ཆུང་རབ་ཏུ་བྱེད་པའི་རིག་པ་གང་དང་གང་
ཡིན་ཡང་། དེ་ནི་མི་མང་ཆེ་བ་ལ་མཚོན་ནས་བཤད་ན་ནི་གོ་བ་ལོན་ཐབས་མེད་པ་ཞིག་
ཡིན། རྒྱུ་མཚན་ནི། མི་མང་ཆེ་བས་ནི་འབྱོར་ཕྱུག་གཏན་ནས་ལོངས་སུ་སྤྱད་མ་མྱོང་ལ།
འཚོ་བའི་བདེ་སྐྱིད་ཀྱང་གཏན་ནས་ལོངས་སུ་སྤྱད་མ་མྱོང་བས་སོ། ཁོ་ཚོར་མཚོན་ན།
སྡུག་བསྔལ་ལ་སྣང་ཆུང་བྱེད་པ་ནི་འཚོ་བ་ལ་སྣང་ཆུང་བྱེད་པ་ཡིན། རྒྱུ་མཚན་ནི་མིའི་
དངོས་སྣང་ཡོད་ཚད་ནི་བཀྲེས་ལྟོགས་དང་གྲང་འཁྱགས། མ་ཉེས་ཁ་གཡོགས། གྱོང་གུད་
ལ་སོགས་པ་དང་། ཧམ་ལེ་ཐེ་ལྟ་བུའི་འཆི་བར་སྐྲག་པའི་ཚོར་སྣང་གིས་གྲུབ་པ་ཞིག་ཡིན་
པས་སོ། མིས་འཚོ་བའི་ཡོད་ཚད་ནི་ཚོར་སྣང་དེ་རིགས་མ་ཡིན་པ་མེད་པ་དང་། འཚོ་
བ་ནི་སྡུག་ཏུ་ཚོར་ཡང་སྲིད་ལ། དེ་འདྲའི་འཚོ་བར་འཁང་ར་བྱེད་ཀྱང་སྲིད། འོན་ཀྱང་
འཚོ་བར་སྣང་ཆུང་གཏན་ནས་མི་བྱེད། རེད། དེའི་ཕྱིར། ངས་ཡང་བསྐྱར་གཅིག་བཤད་ན།
སི་དོ་གུ་བའི་རིག་པ་ལ་མདུན་ལམ་གཏན་ནས་མེད། སྲིད་པ་ཆགས་པ་ནས་དེ་རིང་བར།
ཆད་མེད་དུ་འཕེལ་བ་ནི། འབད་རྩོལ་དང་། སྡུག་བསྔལ་གྱི་ཚོར་བ་རྣོན་པོ་དང་། ཕོག་
ཐུག་གི་ཚོར་རེག་གི་ནུས་པ……དེ་ཡིན་པ་ཁྱེད་ཀྱིས་གསལ་བོར་ཤེས་ཡོད་པ་རེད།”
ཨེ་ཝན་ཏེ་མི་ཐེ་རུ་ཆིའི་རིག་ལམ་གློ་བུར་དུ་འགགས་པས། བཤད་མཚམས་བཞག
སེམས་འཚབ་པའི་ངང་ནས་ཐོད་པར་འཕྲུག
“མ་གཞིར་ངས་སྐད་ཆ་གལ་ཆེན་ཞིག་བཤད་བསམ་མོད། འོན་ཀྱང་རིག་ལམ་ཆད་
ཐལ།” ཁོས་སྨྲས་པ། “ད་ཅི་ཅི་ཞིག་བཤད་ཐལ། འོ། རེད། ངས་བཤད་བསམ་པ་ནི། སི་དོ་
གུ་བ་ཞིག་གིས་གཉེན་ཉེའི་ལུས་བླུ་བའི་ཆེད་དུ་རང་ལུས་བཙོངས་ནས་བྲན་གཡོག་བྱས།
དེས་ན། ཁྱེད་ཀྱིས་ལྟོས། དེའི་དོན་ནི། སི་དོ་གུ་བ་ཡིན་ཡང་ཕོག་ཐུག་ལ་ཚོར་སྣང་ཡོད་པ་
དེ་ཡིན། རྒྱུ་མཚན་ནི། མིས་འདི་འདྲའི་རང་བསྐྱུར་གཞན་སྐྱོབ་ཀྱི་གཏོང་ཕོད་ཆེ་བའི་བྱ་
སྤྱོད་སྤེལ་བར་སེམས་ཁུར་དང་ཁོང་ཁྲོ་ལངས་ཐུབ་པའི་རྣམ་ཤེས་ཤིག་ཡོད་ན། ད་གཟོད་དེ་
ལྟར་བྱེད་ཐུབ་པ་རེད། མིག་སྔར། ང་བཙོན་ཁང་འདིའི་ནང་དུ་བཅུག་ཡོད་པས། སྔོན་ཆད་
བསླབས་པ་རྣམས་བརྗེད་ནས་ཚར་འདུག དེ་མིན་ན། ད་དུང་གཞན་པ་འགའ་དྲན་ཐུབ།
ཡེ་ཤུ་ལ་མཚོན་ན། ཅི་འདྲ་རེད་ཅེ་ན། ཡེ་ཤུས་དངོས་ཡོད་འཚོ་བ་ལས་མཐོང་བའི་ཚོར་
སྣང་ནི། ངུ་ཅོ། འཛུམ་མདངས། སྐྱོ་ཤས། ཁོང་ཁྲོ་ཡིན་པར་མ་ཟད། ཐ་ན་སེམས་སྡུག་ཡིན།
ཁོང་གིས་སྡུག་བསྔལ་འཛུམ་གྱིས་མ་བསུས་ལ། ཁོང་གིས་འཆི་བར་སྣང་ཆུང་མ་ཡང་མ་
བྱས་པར་མ་ཟད། ཁོ་སེ་མ་ནི་སྐྱེད་ཚལ་དུ་ཕོར་བུ་དེ་ཁོང་དང་འབྲལ་བར་གསོལ་བ་བཏབ་
པ་རེད།”
ཨེ་ཝན་ཏེ་མི་ཐེ་རུ་ཆི་དགོད་བཞིན་མར་བསྡད།
“མིའི་ལྷིང་འཇགས་དང་ཚིམ་སྣང་ནི་ཕྱི་ཡུལ་ན་མེད་པར། རང་གི་སེམས་ན་ཡོད་
ནི་བྱོས།” ཁོས་སྨྲས་པ། “མིས་སྡུག་བསྔལ་ལ་སྣང་ཆུང་བྱེད་ནི་བྱོས་ལ། དོན་དག་ཅི་ལ་
ཡང་མཚར་སྣང་མི་སྐྱེ་བ་བྱོས། ཡིན་ནའང་། ཁྱེད་ཀྱིས་མཐར་ཐུག་རྒྱུ་མཚན་གང་ཞིག་
གཞིར་བཟུང་ནས་འདི་དག་འུད་སྒྲོག་བྱེད་པ་ཡིན་ནམ། ཁྱེད་ནི་འཕགས་པ་ཡིན་ནམ།
ཁྱེད་ནི་མཚན་ཉིད་རིག་པ་མཁན་ཡིན་ནམ།”
“མིན། ང་མཚན་ཉིད་རིག་པ་མཁན་མིན། ཡིན་ཡང་། མི་རེ་རེས་གནས་ལུགས་
འདི་འུད་སྒྲོག་བྱས་ན་འགྲིག་སྟེ། འདི་ནི་ཚུལ་མཐུན་ལུགས་མཐུན་ཡིན་པའི་རྐྱེན་
གྱིས་རེད།”
“མ་རེད། ངས་ཤེས་འདོད་པ་ནི། ཁྱེད་ཀྱིས་ཅི་ཞིག་ལ་ཁྱེད་རང་ལ་འཚོ་བར་གོ་བ་
ལེན་པ་དང་། སྡུག་བསྔལ་ལ་སྣང་ཆུང་བྱེད་པ་ལ་སོགས་གླེང་བའི་མྱོང་རྒྱུས་ཡོད་འདོད་
དོན་ཅི་ཡིན་པ་དེ་ཡིན། ཁྱེད་ཀྱིས་སྔོན་ཆད་སྡུག་མྱངས་ཡོད་པ་རེད་དམ། ཁྱེད་ཀྱིས་སྡུག་
བསྔལ་ཟེར་བ་ཅི་འདྲ་ཡིན་པ་ཤེས་སམ། ངས་ཁྱེད་ལ་གཅིག་དྲིས་ཆོག་ན། ཁྱེད་ཆུང་དུས་
སུ་གཅར་རྡུང་ཉོས་མྱོང་ངམ།”
“མ་མྱོང་། ངའི་ཨ་ཕ་ནི་ལུས་ཆད་གཅོད་པར་ཞེན་པ་ལོག་པ་ཞིག་ཡིན།”
“འོན་ཀྱང་ངའི་ཨ་ཕས་ང་ལ་གཅར་རྡུང་གསོད་ལ་ཁད་བྱས་མྱོང་། ངའི་ཨ་ཕ་ནི་
མི་གཏུམ་པོ་གཞང་སྲིན་བྱུང་བའི་ཞི་དཔོན་ཞིག་ཡིན། ཁོའི་སྣ་རིང་ཞིང་། སྐེ་སེར་སྐྱ་
ཞིག་ཡིན། ཡིན་ཡང་། ང་ཚོས་སྔར་བཞིན་ཁྱེད་གླེང་། ཁྱེད་སྐྱེས་པ་ནས་བཟུང་སྟེ་མི་ཞིག་
གིས་མཛུབ་ཐུག་བྱས་མ་མྱོང་ངམ། སུས་ཀྱང་ཁྱེད་ལ་སྐྲག་སྐུལ་མ་མྱོང་ཞིང་། གཅར་མ་
མྱོང་ངམ། ཁྱེད་ཀྱི་ལུས་སྟོབས་གླང་རྒན་ལྟར་ཆེ། ཁྱེད་ནི་ཁྱེད་ཀྱི་ཨ་ཕའི་གཤོག་འོག་ནས་
ནར་སོན་པ་རེད། ཁོའི་དངུལ་སྤྱད་ནས་སློབ་གཉེར་བྱས། རྗེས་སུ་ཕོགས་ཧ་ཅང་མཐོ་ཞིང་
ཁོམ་ལོང་ཆེ་བའི་ལས་སྣ་འདི་སླ་མོར་རག་པ་རེད། ཁྱེད་ལོ་ཉི་ཤུ་ལྷག་ལ་དངུལ་གཏོང་མི་
དགོས་པའི་ཁང་བར་བསྡད་ནས་ཡོད་ཅིང་། ཐབ་ཀ་དང་གློག་སྒྲོན་ཡོད་ཅིང་། གཡོག་པོ་
ཡོད། དེ་བཞིན་དུ་ཁྱེད་ཅི་ལ་དགའ་ན་དེ་བྱས་ཆོག་པའི་དབང་ཆ་ཡོད་ཅིང་། ཅི་ཙམ་ལས་
འདོད་ན་དེ་ཙམ་ལས་ཆོག ཐ་ན་ལས་ཅི་ཡང་མ་བྱས་ཀྱང་སྐྱོན་མེད། ཁྱེད་ཀྱི་གཤིས་ཀ་
ནི་ལེ་ལོ་སྒྱིད་ལུག་ཅན་ཞིག་ཡིན། དེའི་རྐྱེན་གྱིས། ཁྱེད་ཀྱིས་ཅི་ཐུབ་གང་ཐུབ་ཀྱིས་ཁྱེད་
ལ་གྱོད་རྡལ་གྱི་དོན་དག་གང་ཡང་མི་ཡོང་བའི་ཁྱེད་ཀྱི་འཚོ་བ་ཞིག་བཀོད་སྒྲིག་བྱས་ཡོད།
ཁྱེད་རང་འགུལ་མི་དགོས་པ་བྱ་ཕྱིར། དོན་ཅི་ཞིག་གིས་ཀྱང་ཁྱེད་ལ་འོ་བརྒྱལ་གཏོད་དུ་
མི་འཇུག ཁྱེད་ཀྱིས་བྱ་བ་ནི་སྨན་ཆུང་དང་གཏེ་བོ་གཞན་པར་སྤྲད་ནས་བསྒྲུབ་ཏུ་འཇུག
ཁྱེད་རང་གིས་ནི་ཁུ་སིམ་ཡིན་ས་ཞིག་བཙལ་ནས་བསྡད་དེ་དངུལ་གསོག་ལ། དཔེ་ཆར་ལྟ་
བ་དང་། ཉི་མ་འཁྱོལ་ཐབས་སུ་བླ་ན་མེད་ཅིང་མདོ་མེད་པའི་བསམ་གཞིག་སྣ་ཚོགས་བྱེད་
པར་མ་ཟད། ད་དུང” ཞེས་བཤད་ནས་མཚམས་འདིར་སླེབས་ཚེ། ཨེ་ཝན་ཏེ་མི་ཐེ་རུ་
ཆིས་སྨན་རམས་པའི་སྣ་དམར་པོར་བལྟས་ཏེ། “ཆང་འཐུང་། མདོར་ན། ཁྱེད་ཀྱིས་འཚོ་
བ་ཉམས་སུ་མྱོང་ཐུབ་མེད། འཚོ་བར་རྒྱུས་ལོན་ཡང་བྱེད་ཐུབ་མེད། དོན་དངོས་ལ་གཞུང་
ལུགས་ཀྱི་ཐད་ནས་ངོས་ཟིན་ཡོད་པ་ཙམ་ཡིན། ཁྱེད་ཀྱིས་སྡུག་བསྔལ་སྣང་མེད་དུ་འཇོག་
པ་དང་། དོན་གང་དང་ཅི་ལ་ཡང་ཞེ་མི་འཚེར་བར་མཚོན་ན། དེ་ནི་ཡོངས་སུ་རྒྱུ་མཚན་
ཧ་ཅང་སླ་མོ་ཞིག་གི་ཆ་ནས་བཤད་པ་ཙམ་རེད། ཆོས་ཐམས་ཅད་མི་རྟག་པ་ཟེར་ལོ་དང་།
ཕྱི་རོལ་དང་ནང་རོལ་ཟེར་ལོ། འཚོ་བ་དང་སྡུག་བསྔལ་དང་འཆི་བ་ལ་སྣང་མེད་དུ་ལྟ་བ་
ཟེར་ལོ། འཚོ་བར་གོ་བ་ལེན་པ་ཟེར་ལོ། བདེ་སྐྱིད་ངོ་མ་ཟེར་ལོ། འདི་དག་ཡོད་ཚད་ནི་ཨུ་
རུ་སུའི་སྒྱིད་ལུག་གི་མི་ལ་ཆེས་འཚམ་པའི་མཚན་ཉིད་རིག་པ་ཡིན། དཔེར་ན། ཁྱེད་ཀྱིས་
ཞིང་བ་ཞིག་གིས་རང་གི་ཆུང་མར་གཅར་བ་མཐོང་བ་ལྟ་བུ། དེར་ཉམ་ཆུང་གི་རྒྱབ་རྩ་བྱེད་
དགོས་དོན་ཅི་ཡོད། ཁོས་གཅར་ན་གཅར་དུ་ཆུག གང་ལྟར་ནམ་ཞིག་ལ་ཁོ་གཉིས་རྒས་
ནས་འཆི་བ་རེད། དེར་མ་ཟད། གཅར་རྡུང་གི་དོན་འདིའི་ཐད་ནས་གཞན་གྱིས་འཕྱ་སྨོད་
ཉོ་བ་ནི་གཅར་རྡུང་ཉོ་མཁན་དེ་མ་ཡིན་པར། གཅར་མཁན་དེ་ཡིན་པ་ལྟ་བུ་རེད། སྐྱུར་
འགོང་བྱེད་པ་ནི་བླུན་པོའི་གླེན་རྟགས་ཚུལ་དང་མི་མཐུན་པ་ཞིག་ཡིན། ཡང་ཆང་འཐུང་
བའི་མཇུག་འབྲས་ནི་འཆི་བ་ཡིན། ཆང་མི་འཐུང་བའི་མཇུག་འབྲས་ཀྱང་འཆི་བ་ཡིན།
ཞིང་བ་བུད་མེད་ཅིག་ཁྱེད་བཙལ་དུ་ཡོང་ནས། མོའི་སོ་ན་ཟེར། ཧིན། དེར་སྐྱོན་ཅི་
ཡོད། སྡུག་བསྔལ་ནི་སྡུག་བསྔལ་གྱི་སྤྱི་མཚན་ཙམ་ཡིན། ཡང་གཅིག་བཤད་ན། མི་འཚོ་
ཞིང་གཞེས་པར་ན་བའི་སྡུག་བསྔལ་མྱོང་དགོས་པ་དང་། མི་ཚང་མ་འཆི་དགོས་པ་རེད།
དེའི་རྐྱེན་གྱིས། བུད་མེད་ཚོ། ཁྱོད་ཕར་སོང་། ངས་བསམ་གཞིག་བྱེད་པ་དང་ཆང་འཐུང་
བར་གེགས་མ་བྱེད་ཟེར། ཡང་ན་གཞོན་ཞིག་ཁྱེད་ལ་བཀའ་སློབ་ཞུ་བར་ཡོང་ནས། ཁོས་
ཇི་ལྟར་བྱེད་དགོས་པ་དང་། ཇི་ལྟར་འཚོ་བ་རོལ་ན་འགྲིག་པ་དྲིས་ན། མི་གཞན་ཞིག་ཡིན་
ན། ལན་མ་བཏབ་གོང་ལ་བསམ་བློ་ཡང་ཡང་གཏོང་བ་རེད། འོན་ཀྱང་ཁྱེད་ཀྱི་ལན་ནི་པེ་
ལེན་ཡིན་ཏེ། འབད་པས་གོ་བ་ལོངས་ཨ། ཡང་ན། བདེ་སྐྱིད་ངོ་མར་རེ་སྙེག་བྱོས་ཨ། ཞེས་
པ་དེ་ཡིན་ངེས། འོན་ཀྱང་སྤྱི་བརྟོལ་གྱི 'བདེ་སྐྱིད་ངོ་མ' ཟེར་བ་དེ་ཡང་སྙིང་ནི་ཅི་འདྲ
ཞིག་ཡིན་ནམ། ལན་ཞིག་མེད་པ་ནི་ལྟ་ཅི་སྨོས། ང་ཚོ་འདི་རུ་ལྕགས་དྲའི་ནང་དུ་བཅུག་
ཡོད། ཡུན་རིང་ལ་བཙོན་དུ་བཅུག་སྟེ། མནར་གཅོད་མྱངས་ཚར་ཡོད། འོན་ཀྱང་། འདི་
ནི་ཚུལ་མཐུན་ལུགས་མཐུན་ཡིན་ཏེ། རྒྱུ་མཚན་ནི། ནད་ཁང་འདི་དང་དྲོད་སྐྱིད་ཀྱི་དཔེ་
ཁང་གི་བར་ན་ཁྱད་པར་ཅི་ཡང་མེད་པའི་རྐྱེན་གྱིས་ཡིན། ཅི་འདྲའི་མཚན་ཉིད་རིག་པ་
སླ་མོ་ཞིག་སྟེ། ལས་ཅི་ཡང་མ་བྱས་ཀྱང་ཀུན་སློང་རྣམ་དག་ལྷད་མེད་ཡིན་པར་མ་ཟད།
རང་ཉིད་ནི་འཕགས་པ་དང་མཁས་མཆོག ཡིན་པར་འདོད་པ་དེ་མི་འགྲིག སྐུ་ཞབས།
འདི་ནི་མཚན་ཉིད་རིག་པ་མིན་ལ། བསམ་བློ་ཡང་མ་རེད། དཀའ་ཐུབ་པའི་སྤྱོད་ཚུལ་རེད།
འཐོམ་སྦྲིད་དང་རྨོངས་པ་རེད།” ཨེ་ཝན་ཏེ་མི་ཐེ་རུ་ཆི་ཡང་ཁོང་ཁྲོ་ལངས་ཏེ། “ཁྱེད་
ཀྱིས་སྡུག་བསྔལ་ལ་སྣང་ཆུང་བྱེད་མོད། འོན་ཀྱང་། གལ་ཏེ་ཁྱེད་ཀྱི་མཛུབ་གུ་སྒོའི་བར་དུ་
གཅིར་རྒྱུ་ན། ཁྱེད་ཀྱིས་ཕལ་ཆེར་སྐད་ཅོར་བརྒྱབ་ནས་ཆོ་ངེ་འདེབས་ངེས་ཡིན” ཞེས་ཟེར།
“ཡིན་ཡང་། ངས་སྐད་ཅོར་མི་རྒྱག་ནའང་ཐང་།” ཨན་ཏེ་ལེ་ཡེ་ཧྥེ་མེ་ཆིས་དགོད་
མ་འཛུམ་གྱིས་དེ་སྐད་སྨྲས།
“རེད། སྨོས་ཅི་དགོས། བལྟ་རྒྱུ་ཞིག་རེད། གལ་ཏེ་ཁྱེད་ལ་གློ་རྡེག་ལ་རླུང་ཕོག་
པའམ། ཡང་ན་བླུན་པོ་གཏུམ་པོ་ཞིག་གིས་ཁོ་རང་གི་གོ་ས་དང་དབང་ཆ་བཀོལ་ཏེ། ཀུན་
གྱི་ཚོགས་སུ་ཁྱེད་ལ་བརྙས་བཅོས་བྱེད་པར་མ་ཟད། ད་དུང་ཁོས་ཁྱེད་ལ་བརྙས་བཅོས་
བྱས་ཀྱང་ཁྲིམས་འོག་ཏུ་མ་ཚུད་པ་ཁྱེད་ཀྱིས་ཤེས་པའི་དབང་དུ་བཏང་ན། ཧིན། དེ་དུས་ད་
གཟོད་ཁྱེད་ཀྱིས་གཞན་ལ་བདེ་སྐྱིད་ངོ་མར་གོ་བ་ལེན་པ་དང་བཙལ་དགོས་པར་གདམས་
པ་ནི་ཅི་འདྲ་ཞིག་ཡིན་པ་གསལ་བོར་ཤེས་སྲིད།”
“སྐད་ཆ་འདི་ནི་ཐུན་མོང་མ་ཡིན་པ་ཞིག་རེད།” ཨན་ཏེ་ལེ་ཡེ་ཧྥེ་མེ་ཆི་དགའ་
ནས་དགོད་བཞིན་ལག་པ་ཕུར་ཕུར་བྱས་ཏེ། “ཁྱེད་ཀྱིས་ངའི་དགའ་ཕྱོགས་དེ་རིགས་
མདོར་བསྡུས་ནས་བཤད་པ་དེས་ང་དགའ་ཞིང་ཧང་སངས་པར་བྱས་བྱུང་། ད་ཅི་ཁྱེད་ཀྱིས་
ངའི་གཤིས་ཀ་རགས་བཤད་ཅིག་བྱས་པ་ཐོས་པས། ང་དགའ་བྱུང་། ངོ་མ་ངོ་མཚར་བ་ཞིག་
རེད། ཁྱེད་དང་ཁ་བརྡ་བྱས་པ་ལས་ང་ལ་དགའ་བ་མང་པོ་ཐོབ་པ་ངས་ཁས་ལེན། བཟང་
གི ངས་ཁྱེད་ཀྱིས་སྐད་ཆར་ཉན་ཚར། ད་ནི་ཁྱེད་ཀྱིས་སུན་སྣང་གིས་ངས་བཤད་པར་ཉན་
རོགས་ཞུ་” ཞེས་ཟེར།
བཅུ་གཅིག
ཐེངས་འདིའི་ཁ་བརྡ་ཡང་མུ་མཐུད་དེ་ཆུ་ཚོད་གཅིག་ཙམ་ལ་བྱས། ཨན་ཏེ་ལེ་ཡེ་
ཧྥེ་མེ་ཆི་ལ་བག་ཆགས་ཟབ་མོ་བཞག་པ་མངོན་གསལ་རེད། དེ་ནས་བཟུང་སྟེ་ཁོ་ཉི་མ་རེ་
རེར་འགྲུལ་ཁང་འདིར་ཡོང་བ་རེད། ཁོ་ཞོགས་པར་འགྲོ་ལ། དྲོས་ཇ་འཐུངས་རྗེས་ཀྱང་
འགྲོ། ས་སྲོས་ལ་ཉེ་ཡང་ཁོས་སྔར་བཞིན་ཨེ་ཝན“ཏེ་མི་ཐེ་རུ་ཆི་དང་ཁ་བརྡ་བྱེད་དོ། །ཐོག་
མར་ཨེ་ཝན“ཏེ་མི་ཐེ་རུ་ཆིས་ཁོ་མཐོང་ན་འཛེམ་དོགས་ཅུང་ཙམ་བྱེད་དེ། ཁོའི་བསམ་པ་
བཟང་བོ་བཅངས་མེད་པར་དོགས་པ་བྱེད་ཅིང་། རང་གིས་ཁོ་དགྲར་འཛིན་པའི་བསམ་
ཚུལ་བཤད་པ་རེད། ཡིན་ཡང་། རྗེས་སུ་ཁོ་གཉིས་འདྲིས་པ་ན། ཁོའི་ཁ་རྫིག་ངོ་རྫིག་གི་
རྣམ་འགྱུར་དེ་མཐོང་ཆུང་ཟུར་ཟའི་རྣམ་འགྱུར་དུ་གྱུར་ཡོད།
ཅང་མ་འགོར་བར་སྨན་ཁང་དུ་ཁ་ཟེར་ཞིག་བརྒྱུད་སྒྲོག་བྱེད་ཀྱིན་ཡོད། སྨན་རམས་
པ་ཨན་ཏེ་ལེ“ཡེ་ཧྥེ་མེ་ཆི་ནམ་རྒྱུན་དུ་ནད་ཁང་ཨང་དྲུག་པའི་ནང་དུ་འགྲོ་ཡིན་འདུག་
ཟེར། ཤེར་གེ’ཤེར་གེ་ཨེ་ཆི་ཡིན་ནའང་འདྲ། ནི་ཁི་ཏ་ཡིན་ནའང་འདྲ། ནད་གཡོག་ལག་
རོགས་ཚོ་ཡིན་ནའང་འདྲ། སུས་ཀྱང་ཁོ་ཅི་ཞིག་ལ་དེར་འགྲོ་བའི་རྒྱུ་མཚན་མི་ཤེས་ལ། དེ་
རུ་བསྡད་ན་ཆུ་ཚོད་འགར་འདུག་དོན་ཅི་ཡིན་མི་ཤེས། ཡང་སྙིང་ཅི་ཞིག་གླེང་གིན་ཡོད་
དམ། ཁོས་སྨན་ཡིག་མི་འབྲི་བའི་རྒྱུ་མཚན་ཅི་ཡིན་ནམ། ཁོའི་བྱ་བྱེད་ཡ་མཚན་ཞིག་
ཏུ་གྱུར་སོང་། མི་ཧ་ཨེར“ཨ་ཝེ་ལེང་ནེ་ཆིས་ཁོ་རྒྱུན་དུ་ཁྱིམ་དུ་མི་འདུག་པ་ཤེས། འདི་
ནི་སྔོན་ཆད་གཏན་ནས་བྱུང་མ་མྱོང་བའི་གནས་ཚུལ་ཞིག་ཡིན། ཏ་ལུ་ཤི་ཁ་ཡང་སེམས་
འཚབ་བྱུང་། རྒྱུ་མཚན་ནི་སྨན་རམས་པས་དུས་ངེས་ཅན་ལྟར་ཝུ་ཆང་མི་འཐུང་བ་དང་།
མཚམས་རེར་ཟ་མ་ཟ་བར་ཡང་དལ་འགོར་བྱེད་པ་རེད།
ཉིན་ཞིག་སྟེ། དེ་ནི་ཟླ་དྲུག་པའི་ཟླ་མཇུག་སླེབས་ཟིན་པའི་ཉིན་ཞིག་ཡིན། སྨན་
རམས་པ་ཧོ་པོ་ཐོ་ཧྥུས་ཨན་ཏེ་ལེ•ཡེ་ཧྥེ་མེ་ཆི་བཙལ་ནས་དོན་ཞིག་ལ་གྲོས་བྱེད་པར་སོང་།
ཁོ་ཁྱིམ་དུ་མི་འདུག དེ་ནས་ར་བའི་ནང་དུ་སོང་ནས་བཙལ། དེ་རུ་མི་ཞིག་གིས་སྨན་
རམས་པ་རྒན་པ་སྨྱོ་ནད་ནད་པའི་སར་སོང་འདུག་པ་ཁོར་བཤད། ཧོ་པོ་ཐོ་ཧྥུ་འགྲུལ་ཁང་
ནང་དུ་སོང་། ཚོམས་ཕྱི་མར་ཁོས་འགྲོ་མཚམས་བཞག་ཚེ། གཤམ་གྱི་ཁ་བརྡ་འདི་ཐོས།
“འུ་གཉིས་ལ་ནམ་ཡང་ཁ་བརྡ་མེད། ཁྱེད་ཀྱིས་ངའི་དད་པ་བསྒྱུར་ནས་ཁྱེད་ཀྱི་དད་
པ་དེ་བྱེད་པར་རེ་བ་མ་བྱེད།” ཨེ་ཝན•ཏེ་མི་ཐེ་རུ་ཆིས་ཁོང་ཁྲོའི་ངང་ནས་སྨྲས་པ། “ཁྱེད་
དངོས་ཡོད་གནས་ཚུལ་ལ་རྒྱུས་རྩ་བ་ནས་མེད། ཁྱེད་ཀྱིས་སྡུག་བསྔལ་གཏན་ནས་མྱང་
མ་མྱོང་། དེ་ལས་ལྡོག་སྟེ། འབུ་པད་པལྟར་གཞན་གྱི་སྡུག་བསྔལ་ལ་བརྟེན་ནས་འཚོ་
བཞིན་ཡོད། ངས་ནི་བཙས་པའི་ཉི་མ་དེ་ནས་བཟུང་སྟེ། དེ་རིང་བར་དུ་མཚམས་མེད་པར་
སྡུག་བསྔལ་མྱོང་གིན་ཡོད། དེའི་རྐྱེན་གྱིས། ངས་ཁྱེད་ལ་དྲང་མོར་བཤད། ངས་བལྟས་ན།
ཕྱོགས་གང་ཐད་ནས་ང་ནི་ཁྱེད་ལས་ཁྱད་དུ་འཕགས་པ་ཞིག་ཡིན། ཁྱེད་ལས་མྱོང་རྒྱུས་ཆེ།
ཁྱེད་ལ་ང་ལ་སློབ་སྟོན་བྱེད་པའི་ཐོབ་ཐང་མེད།”
ངའི་སེམས་ནས་རྩ་བ་ནས་ཁྱེད་ཀྱི་དད་པ་དེ་ངའི་དད་པར་བསྒྱུར་བསམ་མེད།”
ཨན་ཏེ་ལེ•ཡེ་ཧྥེ་མེ་ཆིས་སྐད་དམའ་མོས་སྨྲས་པ་དང་། ཟླ་བོས་རང་གི་བསམ་ཚུལ་མི་
རྟོགས་པ་ལ་ཡིད་ཕངས། “གནད་དོན་འདི་ན་མེད། ངའི་གྲོགས་པོ། གནད་དོན་ནི་ཁྱེད་
ཀྱིས་སྡུག་མྱངས་ཀྱང་ངས་སྡུག་མ་མྱངས་པ་དེ་ན་མེད། སྡུག་བསྔལ་དང་དགའ་སྤྲོ་ནི་
གནས་སྐབས་ཙམ་ཡིན། འུ་ཚོས་འདི་མ་གླེང་། དེར་ཡ་མ་བྱེད་ཨ། གནད་དོན་ནི་ཁྱེད་དང་
ང་གཉིས་ཀྱིས་བསམ་གཞིག་བྱེད་ཀྱིན་ཡོད་པ་དང་། ང་ཚོ་སུས་ཀྱང་ཕན་ཚུན་ནི་བསམ་
གཞིག་དང་རིགས་པས་དཔྱད་པར་མཁས་པ་ཤེས་པ་དེ་ཡིན། དེས་ན། ང་ཚོའི་ལྟ་བ་ནི་
ཅི་འདྲའི་མི་གཅིག་ནའང་། འདིས་ང་ཚོ་འབྲེལ་དུ་བཅུག་ཡོད་པ་རེད། ངའི་གྲོགས་པོ།
གལ་ཏེ། ཁྱེད་ཀྱིས་ང་ནི་ཡོངས་ཁྱབ་ཏུ་གནས་པའི་དངོམ་ཆེ་དང་ཅོལ་ཆུང་། བླུན་པ་ལ་
ཅི་འདྲའི་ཞེན་པ་ལོག་པ་ཤེས་པ་དང་། ཁྱེད་དང་ཁ་བརྡ་བྱེད་ཐེངས་རེར་ཅི་འདྲའི་དགའ་
བ་ཤེས་རྒྱུ་ན། ཅི་འདྲའི་བཟང་ཨང་། ཁྱེད་ནི་ཤེས་རྒྱ་ཅན་གྱི་མི་ཞིག་ཡིན་པས། ངས་ཁྱེད་
དང་འགྲོགས་པ་ནི་ཧ་ཅང་སྐྱིད་པར་འདོད། "
ཧོ་པོ་ཐོ་ཧྥུས་སྒོའི་ཧྲག་ག་ཞིག་ཕྱེ་ནས་ནད་ཁང་དུ་གཅིག་བལྟས། ཉལ་ཞྭ་གོན་པའི་
ཨེ་ཝན་ཏེ་མི་ཐེ་རུ་ཆི་དང་སྨན་རམས་པ་ཨན་ཏེ་ལེ•ཡེ་ཧྥེ་མེ་ཆི་ཉལ་ཁྲི་ཁར་གཤིབ་ནས་
བསྡད་ཡོད། སྨྱོན་པས་ཡི་མུག་ཅིང་ཞེ་སྐྱོ་བའི་ངང་ནས་འདར་སིག་སིག་བྱེད་བཞིན་ལྭ་
རིང་ལུས་ལ་གཅུད་ཀྱིན་འདུག སྨན་རམས་པ་ནི་འགུལ་ཡང་མི་འགུལ་བར་དེ་ན་བསྡད་
ཡོད་ལ། མགོ་སྒུར་ཞིང་གདོང་དམར་བ་དང་། ཡི་མུག་ཅིང་ཞེ་སྡུག་པའི་རྣམ་འགྱུར་མངོན།
ཧོ་པོ་ཐོ་གྒུས་ཕྲག་པ་གློད་གློད་ཅིག་བྱས་ཤིང་། ཁོང་དགོད་ཅིག་བྱས། ཁོ་དང་ནི་ཁི་ཏས་
ཕན་ཚུན་ལ་གཅིག་བལྟས། ནི་ཁི་ཏས་ཀྱང་ཕྲག་པ་གློད་གློད་ཅིག་བྱས།
ཕྱི་ཉིན། ཧོ་པོ་ཐོ་ཧྥུ་དང་སྨན་ཆུང་མཉམ་དུ་འགྲུལ་ཁང་དུ་ཡོང་། གཉིས་ཀ་ཚོམས་ཕྱི་
མར་ལངས་ནས་ཕག་ཉན་བྱས།
“ང་ཚོའི་ཨ་མེས་རྒད་པོ་ཡོངས་སུ་སྨྱོས་འདུག་པ་འདྲ།” འགྲུལ་ཁང་ནས་འགྲོ་ཁར་
ཧོ་པོ་ཐོ་སྒྲས་དེ་སྐད་སྨྲས།
“ལྷ་ཨ། ང་ཚོའི་ཉེས་ཅན་འདི་དག་ཀུ་ཡངས་སུ་གཏོང་རོགས་ཞུ།” བརྗིད་ཉམས་
ལྡན་པའི་ཤེར་གེ་ཤེར་གེ་ཨེ་ཆིས་དངན་པ་འཐེན་ཏེ་སྨྲས། ཁོའི་ཕྱིས་ནས་འོད་ཀྲིག་ཀྲིག་
བྱེད་པའི་འཇུར་རྟ་མི་བསླད་པའི་ཆེད་དུ་ཁོས་འདམ་རྫིང་ལ་བསྐོར་ནས་འགྲོ། “དྲང་
མོར་བཤད་ན། གུས་པར་འོས་པའི་ཡི་ཧྥུ་ཀུན་ནི•ཧྥེ་ཨོ་དོ་རུ་ཆི། ངས་སྔར་ནས་དོན་འདི་
འདྲ་འབྱུང་བ་ཤེས་ཡོད།”
བཅུ་གཉིས།
འདིའི་རྗེས་སུ། ཨན་ཏེ་ལེ∶ཡེ་ཧྥེ་མེ་ཆིས་རང་གི་མཐའ་སྐོར་དུ་གསང་བ་ལྐོག་གྱུར་
གྱི་མཁའ་དབུགས་ཤིག་འཐིབས་འདུག་པ་ཐོག་མར་ཤེས། ལས་གཡོག་དང་ནད་གཡོག
ལག་རོགས། ནད་པ་སོགས་ཁོ་དང་ཕྲད་ན། ཁོར་ཞིབ་ཏུ་ལྟ་ལ། དེ་ནས་ཕན་ཚུན་ཤབ་ཤུབ་
སྨྲ། ནམ་རྒྱུན་ཁོ་སྨན་ཁང་གི་སྐྱེད་ཚལ་དུ་སྤྱི་གཉེར་བའི་བུ་མོ་ན་ཆུང་མཱ་ཤ་ལ་ཐུག་ན་ཁོ་
ཧ་ཅང་དགའ། འོན་ཀྱང་ད་ལྟ་ཁོས་གདོང་འཛུམ་བཞིན་མོའི་མགོར་བྱིལ་བྱིལ་བྱེད་འདོད་
ནས་མོའི་ཕྱོགས་སུ་སོང་ན། རྒྱུ་རྐྱེན་ཅི་ཡིན་མི་ཤེས་པར་མོས་ཁོར་གཡོལ་ནས་བྲོས་འགྲོ་
བ་རེད། འཕྲིན་སྲིད་དཔོན་པོ་མི་ཧ་ཨེརཨ་ཝེ་ལེང་ནེ་ཆིས་ཁོའི་ཁ་བརྡར་ཉན་དུས་ཀྱང“ཧ་
ཅང་འགྲིག་གི ” ཞེས་མི་བཤད་པར། ཅི་ཡིན་འདི་ཡིན་མེད་པར་འཚུབ་ཆ་ལངས་པ་
དང་། ཧ་མ་ཧོ་ལ “རེད་ཡ། རེད་ཡ། རེད་ཡ།” ཟེར་བར་མ་ཟད། ད་དུང་སྐྱོ་གདུང་
དང་བསམ་ཟབ་ཀྱི་རྣམ་འགྱུར་གྱིས་ཁོར་ལྟ་བ་རེད། རྐྱེན་ཅི་ཡིན་མི་ཤེས་པར་ཁོས་ཁོའི་
གྲོགས་པོར་ཆང་དང་ཝུ་ཆང་གཅོད་པར་གདམས་མགོ་བརྩམས། ཡིན་ཡང་ཁོ་ནི་གུས་ལྡན་
གྱི་མི་ཞིག་ཡིན་པས། གདམས་པའི་ཚེ་ཐད་ཀར་མ་བཤད་པར། ཚིག་གབ་པ་ཤ་སྟག་གིས་
བཤད་དེ། སྔོན་ལ་ཁོར་དམག་དཔོན་དབྱིན་ཀྲང་ཞིག་སྟེ། མི་ཧ་ཅང་བཟང་བོ་ཞིག་ཡིན་པ་
བཤད་པ་དང་། རྗེས་སུ་དམག་དཔུང་གི་ཆོས་རྫི་ཡང་མི་ཧ་ཅང་བཟང་བོ་ཞིག་ཡིན་
པ་བཤད། ཁོ་གཉིས་ཆང་ལ་ཇི་ལྟར་དགའ་བས། ཆང་འཐུངས་ནས་ནད་བྱུང་བ་དང་། འོན་
ཀྱང་ཆང་བཅད་རྗེས། ནད་ཡོངས་སུ་དྲག་པ་བཤད། ཨན་ཏེ་ལེ ཡེ་ཧྥེ་མེ་ཆིའི་ལས་གྲོགས་
ཧོ་པོ་ཐོ་ཧྥུས་ཁོའི་ནད་ལ་ཐེངས་གཉིས་གསུམ་ལ་བརྟགས་མྱོང་ཞིང་། ཁོས་ཀྱང་ཁོར་ཆང་
གཅོད་དགོས་པར་གདམས་མྱོང་བར་མ་ཟད། རྒྱུ་མཚན་མེད་པར་ཁོར་པོར་ཅཱ་རྫསའཐུང་དགོས་པར་གདམས་མྱོང་།
ཟླ་བརྒྱད་པར། ཨན་ཏེ་ལེ-ཡེ་ཧྥེ་མེ་ཆིའི་ལག་ལ་གྲོང་ཁྱེར་དཔོན་པོས་སྤྲིངས་པའི་
འཕྲིན་ཡིག་འབྱོར་བ་དང་། ཁོ་བོས་ནས་དོན་གལ་ཆེན་ཞིག་བཤད་རྒྱུ་ཡོད་ཟེར། ཨན་ཏེ་
ལེ་ཡེ་ཧྥེ་མེ་ཆི་དུས་བཅད་ལྟར་གྲོང་ཁྱེར་སྲིད་ཁང་དུ་སོང་། དེ་ན་དམག་དོན་
དཔོན་པོ་དང་། སྲིད་གཞུང་གིས་བསྐོ་མངག་བྱས་པའི་རྫོང་བཙུགས་སློབ་གྲྭའི་སློབ་གཙོ་
དང་། གྲོང་ཁྱེར་གྲོས་ཁང་གི་གྲོས་སྣ་བ། ཧོ་པོ་ཐོ་ཧྥུ་བཅས་ཡོད་པ་མཐོང་ལ། ད་དུང་མི་
ཚོན་པོ་སྐྲ་སེར་པོ་ཅན་ཞིག་ཀྱང་ཡོད། ངོ་སྤྲོད་བྱས་པ་ལྟར་ན། ཁོ་ནི་སྨན་རམས་པ་ཞིག་
ཡིན། སྨན་རམས་པ་འདིའི་རུས་ནི་ཁ་ལ་ཧ་ཅང་མི་བདེ་བའི་ཕོ་ལན་གྱི་རུས་ཤིག་ཡིན། ཁོ་
ནི་གྲོང་ཁྱེར་དང་བར་ཐག་ལེ་བར་སུམ་ཅུ་ཙམ་གྱི་རྟ་གསོ་ར་བ་ཞིག་ཏུ་བསྡད་ཡོད། ད་ལྟ་
གྲོང་ཁྱེར་འདི་བརྒྱུད་ནས་འགྲོ་བ་དང་སྟབས་འགྲིག་པ་རེད།
“འདི་ན་ཁྱེད་ཀྱི་བྱ་བའི་སྡེ་ཁག་དང་འབྲེལ་བ་ཡོད་པའི་རེ་ཞུ་ཡི་གེ་ཞིག་ཡོད།”
ཚང་མས་ཕན་ཚུན་ལ་ལ་ཁ་གྲག་ནས་ཚར་ཏེ། ཅོག་ཙེ་བསྐོར་ནས་བསྡད་རྗེས། གྲོས་སྣ་
བས་ཨན་ཏེ་ལེ-ཡེ་ཧྥེ་མེ་ཆི་ལ་སྨྲས་པ། “ཡི་ཧྥུ་ཀུན་ནི་ཧྥེ་ཨོ་དོ་རུ་ཆིས་ང་ཚོར་སྨན་ཁང་
གི་ཐོག་ཁང་གཙོ་མའི་ནང་གི་སྨན་མཛོད་ཁང་དོག་དྲགས་པས། དེ་འགྲུལ་ཁང་དུ་སྤར་
དགོས་ཚུལ་བཤད་བྱུང་། དེར་གནད་དོན་མེད་པ་སྨོས་ཅི་དགོས། སྤར་དགོས་ན་སྤར་ཆོག
ཡིན་ཡང་གནད་དོན་གཙོ་བོ་ནི་འགྲུལ་ཁང་ལ་ཞིག་གསོ་བྱེད་དགོས་པ་དེ་རེད།”
“རེད། ཞིག་གསོ་མ་བྱས་ན་མི་ཆོག་གི” ཨན་ཏེ་ལེ“ཡེ་ཧྥེ་མེ་ཆིས་ཡུད་ཙམ་བསམས་
རྗེས་སྨྲས་པ། “དཔེར་ན། གལ་ཏེ་ར་བའི་གྲུ་གའི་འགྲུལ་ཁང་དེའི་ནང་དུ་བཀོད་སྒྲིག་བྱས་
ཏེ། སྨན་མཛོད་ཁང་དུ་བྱེད་ན། ངས་བསམས་ན་མ་མཐའ་ཡང་རུའུ་པུ་ལྔ་བརྒྱ་དགོས་པས།
འདི་ནི་ཐོན་ཐབས་མེད་པའི་འགྲོ་སོང་ཞིག་རེད།
ཚང་མ་ཡུད་ཙམ་ལ་ཁ་རོག་གེར་བསྡད་སོང་།
“ལོ་བཅུའི་སྔོན་ལ་ངས་སྙན་ཞུ་ཕུལ་ཟིན།” ཨན་ཏེ་ལེ‘ཡེ་ཧྥེ་མེ་ཆིས་སྐད་དམའ་
མོས་སྨྲས་པ། “ད་ལྟའི་རྣམ་པ་ལྟར་གནས་པའི་སྨན་ཁང་འདི་ནི་གྲོང་ཁྱེར་འདིར་མཚོན་
ན། འདིའི་ཁག་ཁུར་གྱི་ནུས་པ་ལས་བརྒལ་བའི་རྒྱས་སྤྲོས་ཀྱི་སྤྱོད་རྫས་ཤིག་ཡིན། སྨན་
ཁང་འདི་ནི་ལོ་རབས་བཞི་བཅུ་པར་བསྐྲུན་པ་ཞིག་ཡིན། ཡིན་ཡང་། དེ་དུས་ཀྱི་འགྲོ་
གྲོན་དེ་ད་ལྟ་དང་མི་འདྲ་བ་ཡིན། གྲོང་ཁྱེར་འདིས་དགོས་མེད་ཀྱི་འཛུགས་སྐྲུན་དང
མང་ལྷག་གི་ལས་གནས་ཐད་ལ་འགྲོ་གྲོན་བཏང་བ་མང་དྲགས་སོང་། ངས་བསམས་ན།
ཐབས་བརྗེས་ན། མང་ཉུང་འདྲ་བའི་དངུལ་གྱིས་ཚད་ལྡན་གྱི་སྨན་ཁང་གཉིས་ཀྱི་རྒྱུན་
སྐྱོང་ཐུབ་སྙམ།"
“བཟང་གི དེས་ན་ཁྱེད་ཀྱིས་བཀོད་པ་གཞན་ཞིག་ཤོད་དང་།” གྲོས་སྣ་བས་སྤྲོ་
ཉམས་ཀྱིས་སྨྲས།
“ངས་ཁྱེད་ལ་སྨན་གསོ་སྡེ་ཁག་ས་གནས་རང་སྐྱོང་ཅུའུ་ལ་སྤྲད་ནས་བསྒྲུབ་ཏུ་
འཇུག་པའི་སྙན་ཞུ་ཕུལ་མྱོང་།"
“རེད། གལ་ཏེ་ཁྱེད་ཀྱིས་དངུལ་ས་གནས་རང་སྐྱོང་ཅུའུ་ལ་སྤྲད་ན། ཁོ་ཚོས་
དངུལ་ཧམ་ཟ་བྱས་རྗེས་ཅི་ཡང་མི་བྱེད་པ་རེད།” སྐྲ་སེར་པོའི་སྨན་རམས་པས་དགོད་
བཞིན་སྨྲས།
“འདིའི་སྔར་སྲོལ་ནི་དེ་འདྲ་རེད།" གྲོས་སྣ་བ་ཡང་དེར་འཐད་དེ་བགད་སོང་།
ཨན་ཏེ་ལེ་ཡེ་ཧྥེ་མེ་ཆིའི་ཉོབ་ཅིང་མདངས་མེད་པའི་མིག་ཟུང་གིས་སྐྲ་སེར་པོའི་
སྨན་རམས་པར་བལྟས་ཏེ་སྨྲས་པ།
“ང་ཚོས་དྲང་བཞག་བྱས་ན་ད་གཟོད་འགྲིག”
ཁོ་ཚོ་ཁ་རོག་གེར་ཡུད་ཙམ་ལ་བསྡད། ཇ་ཁྱེར་ཡོང་ནས་དྲངས། རྒྱུ་རྐྱེན་ཅི་ཡིན་
མི་ཤེས་ཏེ། དམག་དོན་དཔོན་པོ་གཏོལ་མེད་དུ་གྱུར་ཏེ། ཅོག་ཙེའི་ཁ་གཏད་ནས་ལག་པ་
བསྲིངས་ཏེ་ཨན་ཏེ་ལེ“ཡེ་ཧྥེ་མེ་ཆིའི་ལག་པར་རེག་སྟེ་སྨྲས་པ།
“སྨན་པ། ཁྱེད་ཀྱིས་ང་ཚོ་ཡོངས་སུ་བརྗེད་འདུག ཡིན་ཡང་། ཁྱེད་ནི་མཚམས་པ་
ཞིག་ཡིན་པས། ཁྱེད་ཀྱིས་ཤོག་ཕེ་མི་རྩེ་ལ། བུད་མེད་ལ་ཡང་མི་དགའ་བ་རེད། ཁྱེད་ང་ཚོ་
མི་འདི་ཚོར་འགྲོགས་ན། ཁྱེད་ཀྱིས་སྙིང་བོ་མེད་སྙམ་ངེས་རེད།"
ཚང་མས་མི་རྣམ་དག་ཅིག་གྲོང་ཁྱེར་འདིར་བསྡད་ན་ཅི་འདྲའི་སྙིང་བོ་མེད་པ་གླེང་
བྱུང་ངོ༌། །ཟློས་གར་ཁང་མེད་ལ་རོལ་མོ་མེད། སྤྲོ་སྐྱིད་ཁང་གིས་ཉེ་ཆར་བྲོ་འཁྲབ་པའི་
དགོང་ཚོགས་ཤིག་བསྡུས་པ་ན། བུད་མེད་ཉི་ཤུ་ཡས་མས་ཤིག་ཡོང་ཡང་། སྐྱེས་པ་བྲོ་ཟླ་
གཉིས་མ་གཏོགས་མ་ཡོང་ཟེར། ན་གཞོན་སྐྱེས་པ་ཚོ་བྲོ་མི་རྩེ་ཡང་། ཁོ་ཚོ་ཚོང་ཁང་ཆུང་
བའི་འགྲམ་དུ་འདུས་པའམ། ཡང་ན་ཤོག་ཕེ་རྩེ་ཟེར། ཨན་ཏེ་ལེ•ཡེ་ཧྥེ་མེ་ཆིས་མགོ་དགྱེ་
ནས་སུ་ལའང་མི་བལྟ་བར་སྐད་དམའ་མོས་དལ་གྱིས་སྨྲས་བྱུང་། གྲོང་ཁྱེར་གྱི་མིས་ཁོ་
ཚོའི་མི་ཚེའི་སེམས་ཤུགས་དང་། ཁོ་ཚོའི་སེམས་དང་རིག་པ་ཡོད་ཚད་ནི་ཤོག་ཕེ་རྩེ་བ་
དང་ཁ་འབར་བཤད་པར་བཀོལ་ནས་བརླགས་པ་དང་། དུས་ཚོད་ནི་སྤྲོ་བ་ལྡན་པའི་གླེང་
མོ་དང་དཔེ་ཆར་བལྟ་བར་སྤྱོད་མི་འདོད་པའམ། མི་མཁས་པ་དང་། བློ་གྲོས་ཀྱིས་འདོན་
སྤྲོད་བྱས་པའི་དགའ་སྣང་ལོངས་སུ་མི་སྤྱོད་པ་འདི་ནི་ངོ་མ་ཡིད་ཕངས་པ་དང་། ཧ་ཅང་
ཡིད་ཕངས་པ་ཞིག་ཡིན་པ། བློ་གྲོས་ཁོ་ན་ད་གཟོད་སྤྲོ་སྣང་ལྡན་པ་དང་། ད་གཟོད་དོ་སྣང་
བྱེད་རི་བ་ཡིན་པ། དངོས་པོ་གཞན་པ་ཡོད་ཚད་ལ་མཚོན་ན། དེ་ནི་ཐ་ཤལ་དང་ཕྲ་ཆུང་ཁོ་
ན་ཡིན་པ་ཞེས་གླེང་། ཧོ་པོ་ཐོ་ཧྥུས་རྣ་བ་བླགས་ནས་ཁོའི་ལས་གྲོགས་ཀྱི་གཏམ་ལ་ཉན་པ་
དང་། གློ་བུར་དུ་འདྲི་རྒྱུར།
“ཨན་ཏེ་ལེ་ཡེ་ཧྥེ་མེ་ཆི། དེ་རིང་ཚེས་པ་དུ་རེད།”
ཧོ་པོ་ཐོ་ཧྥུས་ལན་ཐོས་རྗེས། སྨན་རམས་པ་སྐྲ་སེར་དང་མཉམ་དུ་རང་གིས་ཀྱང་
ཐབས་མི་བཟང་བར་འདོད་པའི་རྒྱུགས་ལེན་པ་གཙོ་བོའི་བཤད་སྟངས་ཀྱིས་ཨན་ཏེ་ལེ“ཡེ་
ཧྥེ་མེ་ཆི་ལ་དྲི་བ་བསྟར་ནས་འདྲི་མགོ་བརྩམས་པ་སྟེ། དེ་རིང་ནི་རེས་གཟའ་དུ་བ་ཡིན།
ལོ་གཅིག་ལ་ཉི་མ་ཅི་ཙམ་ཡོད། ནད་ཁང་ཨང་དྲུག་པའི་ནང་དུ་སྔོན་མཁྱེན་པ་དཔེ་མེད་
ཅིག་བསྡད་ཡོད་པ་ཨེ་རེད།
དྲི་བ་མཇུག་མ་དེར་ལན་འདེབས་དུས། ཨན་ཏེ་ལེ“ཡེ་ཧྥེ་མེ་ཆིའི་ངོ་དམར་པོར་གྱུར་
ཏེ་སྨྲས་པ། “རེད། ཁོར་ནད་ཡོད། ཡིན་ཡང་། ཁོ་ནི་ན་གཞོན་སྐྱིད་པོ་ཞིག་རེད།”
ཁོ་ཚོས་དེ་ལས་གཞན་པའི་དྲི་བ་མ་དྲིས།
ཁོས་ཚོམས་ཕྱི་མར་ལྭ་རིང་གྱོན་དུས། དམག་དོན་དཔོན་པོས་ལག་པ་གཅིག་ཁོའི་
ཕྲག་པར་བཞག་སྟེ་དངན་པ་འཐེན་ཏེ་སྨྲས་པ། “ད་ལྟ་ང་ཚོ་རྒད་པོ་འདི་དག་ལས་འཁྱུར་
ངལ་གསོ་བྱེད་པའི་དུས་སུ་སླེབས་པ་རེད་ཨང་།”
ཨན་ཏེ་ལེ་ཡེ་ཧྥེ་མེ་ཆི་གྲོང་ཁྱེར་སྲིད་ཁང་ནས་ཕྱིར་བུད་རྗེས། ད་གཟོད་དོན་ཧ་གོ་
སོང་། མ་གཞིར་འདི་ནི་ཁོའི་ཤེས་པ་ལ་བརྟག་བཤེར་བྱེད་པའི་ལྷན་ཚོགས་ཤིག་ཡིན་པ་
ཤེས། ཁོས་ཁོ་ཚོས་ཁོར་དྲིས་པའི་གནད་དོན་གང་མང་དྲན་པ་ན་གདོང་དམར་པོར་གྱུར་
པར་མ་ཟད། རྒྱུ་རྐྱེན་ཅི་ཡིན་མི་ཤེས་ཀྱང་། ཁོའི་ཚེ་འདིར་ཐེངས་དང་པོར་གསོ་རིག་གི་
ཆེད་དུ་ཕངས་སེམས་སྐྱེས་པ་རེད།
“བདག་གི་གོང་མ་ལྷ་ཨ།” ཁོས་ད་ཅི་སྨན་རམས་པ་དེ་དག་གིས་རང་ལ་ཚོད་
བགམ་ཇི་ལྟར་བྱས་པ་དྲན་པ་ན། རང་དབང་མེད་པར་འདི་ལྟར་བསམས་པ་སྟེ། “རེད།
ཁོ་ཚོས་ཉེ་སྔོན་སྨྱོ་ནད་རིག་པའི་སློབ་ཁྲིད་ལ་ཉན་མ་ཐག་པ་ཡིན་ཞིང་། རྒྱུགས་ལ་ཞུགས་
པ་མ་ཡིན་ནམ། འདི་ལྟར་ཅི་ཡང་མི་ཤེས་དོན་ཅི་ཡིན། ཁོ་ཚོའི་རྒྱུད་ན་སྨྱོ་ནད་རིག་པའི་
དོན་སྤྱི་ཙམ་ཡང་མི་འདུག་གོ”
ཁོར་ཚེ་འདིར་ཐེངས་དང་པོར་བརྙས་བཅོས་ཐེབས་པའི་ཚོར་སྣང་སྐྱེས་ཤིང་། ཁོང་ཁྲོ་ལངས།
ཉིན་དེའི་ས་སྲོས་ལ་མི་ཧ་ཨེར•ཨ་ཝེ་ལེང་ནེ་ཆི་ཁོར་བལྟ་བར་ཡོང་། འཕྲིན་སྲིད་
དཔོན་པོས་ཁོར་ཁ་མ་གྲག་པར་ཐད་ཀར་མདུན་དུ་ཡོང་སྟེ། ཁོའི་ལག་པ་གཉིས་ལ་འཇུས་
ཏེ། ཡིད་འགུལ་ཐེབས་པའི་ངག་གིས་སྨྲས་པ།
“བདག་གི་མཛའ་གྲོགས། བདག་གི་གྲོགས་པོ། ཁྱེད་ཀྱིས་ང་ལ་ཁྱེད་རང་ངའི་རྣམ་
དག་གི་བསམ་པ་བཟང་བོར་ཡིད་ཆེས་པ་གསུང་རོགས་ཞུ། ང་ཁྱེད་ཀྱི་གྲོགས་པོར་བྱོས་
ཨ།‘བདག་གི་གྲོགས་པོ།” ཁོས་ཨན་ཏེ་ལེ“ཡེ་ཧྥེ་མེ་ཆི་ཁ་གྲག་ཏུ་མི་འཇུག་པར་སྔར་
བཞིན་སེམས་འགུལ་ཐེབས་པའི་ངང་ནས་མུ་མཐུད་དེ་སྨྲས་པ། “ཁྱེད་ལ་སྤྱོད་ཡོན་ལྡན་
ཞིང་། ཁྱེད་ཀྱི་བསམ་པ་བླ་ན་མཐོ་བས། ང་ཁྱེད་ལ་དགའ། བདག་གི་མཛའ་གྲོགས། ངས་
བཤད་པར་གསོན་དང་། སྨན་པ་དེ་དག་ལ་ཚན་རིག་སྒྲིག་སྲོལ་གྱིས་བཀག་རྒྱ་ཐེབས་
པའི་རྐྱེན་གྱིས་ཁྱེད་ལ་སྐད་ཆ་དྲང་མོར་བཤད་མི་ཕོད་མོད། འོན་ཀྱང་ངས་དམག་མི་
ལྟར་སྐད་ཆ་དྲང་མོར་བཤད་དགོས་ཏེ། ཁྱེད་ཀྱི་ལུས་ཕུང་བདེ་ཡི་མི་འདུག ཡིན་ཡང་།
འདི་ནི་བདེན་པ་ཡིན། བདག་གི་གྲོགས་པོ། ཁྱེད་ཀྱིས་བདག་ལ་བཟོད་པ་སྒོམས། ཁྱེད་
ཀྱི་མཐའ་སྐོར་གྱི་མིས་སྔར་ནས་འདིར་ཡིད་འཇོག་བྱས་འདུག ད་ཅི་སྨན་རམས་པ་ཡི་
ཧྥུ་ཀུན་ནི་ཧྥེ་ཨོ་དོ་རུ་ཆིས་ང་ལ་སྨྲས་པ་ནི། ཁྱེད་ཀྱི་བདེ་ཐང་ལ་ཕན་པའི་ཆེད་དུ་ཁྱེད་
ཀྱིས་ཡིན་གཅིག་མིན་གཉིས་ངལ་གསོ་བྱ་དགོས། སྐྱོ་བསང་བྱས་ན་ད་གཟོད་འགྲིག་པ་
རེད། ཧ་ཅང་འགྲིག ཡོངས་སུ་འགྲིག་ཨ། ཉིན་འགའི་རྗེས་སུ་ང་གུང་གསེང་རོལ་བར་
འགྲོ་རྒྱུ། ས་ཆ་གཞན་དུ་མཁའ་དབུགས་བརྗེ་བར་འགྲོ་རྒྱུ་ལགས། ཁྱེད་ཀྱིས་ཁྱེད་ནི་ངའི་
གྲོགས་ཡིན་མིན་གསུང་རོགས། འུ་ཅག་མཉམ་དུ་འགྲོ་ཨ། སྔོན་ཆད་དང་འདྲ་བར་འུ་
ཅག་མཉམ་དུ་འགྲོ།”
“ངས་བལྟས་ན་ངའི་ལུས་ཕུང་ཧ་ཅང་བདེ་ཐང་ཡིན།” ཨན་ཏེ་ལེ་ཡེ་ཧྥེ་མེ་ཆིས་
བསམ་ཡང་བསམས་ནས་སྨྲས་པ། “ང་འགྲོ་མི་ཐུབ། ཁྱེད་ཀྱིས་ང་ལ་ངས་བཀོད་པ་གཞན་
པ་བཀོལ་ནས་ཁྱེད་ལ་ངའི་མཛའ་སེམས་མཚོན་ཆོག་པ་གནང་རོགས་ཞུ།”
དཔེ་ཆ་བསྐྱུར། ཏ་ལུ་ཤི་ཁ་བསྐྱུར། ཝུ་ཆང་བསྐྱུར་ཏེ། གློ་རྡེག་ཏུ་ལོ་ཉི་ཤུའི་རིང་ལ་
བཙུགས་ནས་གྲུབ་པའི་འཚོ་བའི་སྒྲིག་ལམ་གཏོར་ཏེ། ཕྱི་རོལ་དུ་འགྲོ་ཟེར་ན། གང་དུ་
འགྲོ་དགོས་པ་མི་ཤེས་ལ། འགྲོ་དགོས་དོན་ཅི་ཞིག་ཡིན་པའང་མི་ཤེས། འདི་འདྲའི་བསམ་
ཚུལ་དེ་དྲན་མ་ཉིད་ནས་ཁོས་སྤྱི་བརྟོལ་ཡིན་ལ་ཆོ་འཕྲུལ་ཡང་ཡིན་པར་སྙམ། འོན་ཀྱང་
ཁོས་གྲོང་ཁྱེར་སྲིད་ཁང་དུ་ཐོས་པའི་གླེང་མོ་དེ་དྲན་པ་དང་། སྲིད་ཁང་ནས་སྒོར་འབུད་
དུས་དང་ལམ་དུ་སེམས་ལྗིད་ལྟག་གེར་ཕྱིར་ཁྱིམ་དུ་ལོག་པ་དྲན་པས་ན། གནས་སྐབས་སུ་
གྲོང་ཁྱེར་འདི་དང་བྲལ་ནས། ཁོ་རང་སྨྱོན་པ་རེད་འདོད་པའི་བླུན་པོ་དེ་དག་ལ་གཡོལ་ན་
མི་ཆོག་པའང་མེད་སྙམ།
ཁོས “འོ་ན་ཁྱེད་རང་ཡང་སྙིང་གང་དུ་འགྲོ་རྩིས་ཡོད་དམ” ཞེས་དྲིས།
‘མོ་སི་ཁོར་འགྲོ། ཕེ་ཐོ་པོར་འགྲོ། ཝར་ས་ལ་འགྲོ། ངའི་ཚེ་གང་ལས་
ཆེས་སྐྱིད་པའི་ལོ་ལྔ་ཝར་ས་རུ་འཁྱོལ་བ་ཡིན། དེ་ནི་ཅི་འདྲའི་གྲོང་ཁྱེར་ཡ་མཚན་ཞིག་
རེད་ཨང་། འགྲོ་ཨ། བདག་གི་མཛའ་གྲོགས།”
བཅུ་གསུམ།
གཟའ་འཁོར་གཅིག་གི་རྗེས་སུ། མི་རྣམས་ཀྱིས་ཨན་ཏེ་ལེ་ཡེ་ཧྥེ་མེ་ཆི་ལ་གྲོས་མགོ་
བཏོན་ཏེ། ཁོས་ངལ་གསོ་བྱེད་དགོས་པ་སྟེ། ཁོས་ལས་འཁྱུར་གནང་བ་ཞུ་དགོས་པ་དེ་
ཡིན། ཁོས་ཅི་མི་སྙམ་པའི་སྒོ་ནས་ལས་འཁྱུར་བྱས། དེ་ནས་གཟའ་འཁོར་གཅིག་གི་རྗེས་
སུ། མི་ཧ་ཨེར་ཨ་ཝེ་ལེང་ནེ་ཆི་དང་ཁོ་གཉིས་ཕྲིན་སྐྱེལ་ཤིང་རྟ་ཞིག་ལ་བསྡད་དེ། ཐག་
ཉེའི་མེ་འཁོར་འབབ་ཚིགས་སུ་སོང་། ནམ་ཟླ་བསིལ་ཞིང་གནམ་གཤིས་བཟང་། གནམ་ངོ་
དྭངས། རྒྱང་རིང་གི་ལྗོངས་བཀོད་གསལ་བར་མཐོང་ཐུབ། མེ་འཁོར་འབབ་ཚིགས་ནི་ལེ་
བར་ཉིས་བརྒྱའི་ས་ན་ཡོད། ཁོ་ཚོ་ཤིང་རྟར་བསྡད་ནས་ཉིན་གཉིས་ལ་སོང་། ལམ་དུ་ཞག་
མ་གཉིས་ལ་བསྡད། ས་ཚིགས་རེ་རེར་ཁོ་ཚོས་འཐུང་བའི་ཇ་ནི་བཀྲུས་ནས་དག་མེད་པའི་
ཕོར་བའི་ནང་དུ་བླུགས་ནས་ཁྱེར་ཡོང་ལ། ཡང་ཁ་ལོ་བས་རྟ་ཤིང་རྟར་འཇུག་ཡུན་རིང་
བས། མི་ཧ་ཨེར་ཨ་ཝེ་ལེང་ནེ་ཆིའི་གདོང་དམར་པོར་གྱུར་ཅིང་ལུས་འདར་བཞིན “ཁྱི་
ཁ་ཟུམས། བསྙོན་མི་ཆོག” ཅེས་རྒྱ་གད་འཐེན།= ཁོ་ཤིང་རྟར་བསྡད་པ་ན། ཅང་མ་འགོར་
བར་སྐད་ཆ་མཚམས་མེད་པར་སྨྲས་བྱུང་། སྔོན་ཆད་ཁོ་རང་ཀོ་ཀྱ་སོ་དང་ཕོ་ལན་བཙན་
རྒྱལ་དུ་ལྗོངས་རྒྱུར་སོང་བའི་མཐོང་ཐོས་བཤད་ལ། ཁོ་སྟེས་དབང་གིས་གང་ལ་ཕྲད་པ་
དང་། ཁོ་དཀའ་བ་གང་ལ་ཕྲད་པ་བཤད། ཁོའི་སྐད་གདངས་མཐོ་ལ། བཤད་ཞོར་དུ་འཚེར་
སྣང་གིས་མིག་བགྲད་ནས་འདུག་པས། ཉན་མཁན་གྱིས་ཁོས་རྫུན་ལབ་ཀྱིན་འདུག་སྙམ་
དུ་འཇུག ཡང་ཁོས་སྐད་ཆ་སྨྲ་ཞོར་དུ་ཨན་ཏེ་ལེ•ཡེ་ཧྥེ་མེ་ཆིའི་གདོང་དུ་ཕུ་འདེབས་པ་
དང་། ཁོའི་རྣ་བར་གཏད་ནས་ཧབ་ཆ་བྱེད་པས། སྨན་རམས་པ་བག་མི་བདེ་ཞིང་། ཁོས་
བསམ་གཞིག་བྱེད་པར་གེགས་བྱེད་དེ། ཁོར་སེམས་རྩེ་གཅིག་གིས་བསམ་གཞིག་བྱེད་དུ་མི་འཇུག
དངུལ་ལ་གྲོན་ཆུང་བྱེད་ཆེད་དུ་མེ་འཁོར་དུ་ཁོ་ཚོ་འཁོར་སྒམ་རིམ་གསུམ་པར་
བསྡད་ལ། དུ་བ་འཐེན་མི་ཆོག་པའི་འཁོར་སྒམ་ཞིག་ཏུ་བསྡད། སྡོད་མཁན་ཕལ་ཆེ་བ་ནི་
གྲལ་རིམ་མཐོ་བའི་མི་ཡིན། ཅང་མ་འགོར་བར་མི་ཧ་ཨེར•ཨ་ཝེ་ལེང་ནེ་ཆིས་མི་ཚང་མ་
ངོ་ཤེས་སོང་། རྐུབ་སྟེགས་འདི་ནས་རྐུབ་སྟེགས་ཕ་གིར་བརྗེས་ཏེ། སྐད་ཆེན་པོས་ཁོ་ཚོ་
འདི་འདྲའི་ཐ་སྡུག་གི་ལྕགས་ལམ་ཐོག་ཏུ་ལྗོངས་རྒྱུར་ཆེས་འགྲོ་མི་འོས་པ་གླེང་བ་སྟེ། ངོ་
མ་མི་ལ་མགོ་སྐོར་གཏོང་བ་རེད། གལ་ཏེ་རྟ་ཞིག་ལ་བཞོན་ནས་འགྲོ་ན། འདི་དང་ཧ་ཅང་
མི་འདྲ་སྟེ། ཉིན་གཅིག་ལ་ལེ་བར་བརྒྱར་འགྲོ་ལ། སོང་ནས་ཚར་ན་རྣམ་རིག་གསལ་ཞིང་
སྟོབས་ཤུགས་རྒྱས་པ་ཞིག་ཡིན་པ་གླེང་། ང་ཚོར་ལོ་ཡག་མ་བྱུང་བ་གླེང་དུས། དེ་ནི་པིང་
སི་ཀི་ན་ཆེན་མོའི་ཆུ་ཕྱུང་ཚར་བས་རྐྱེན་གྱིས་ཡིན་པ་བཤད། མདོར་ན། དོན་གང་ཡིན་
ཡང་རྫབ་རྫོབ་ཡིན་ཟེར། ཁོ་ཉམས་འུར་ན། སྐད་གདངས་ཧ་ཅང་མཐོ་ལ། མི་གཞན་ལ་སྐད་
ཆ་སྨྲ་རུ་མི་འཇུག འདི་ལྟའི་ཧབ་ཆ་འདྲེས་མའི་གཏམ་དང་རྐང་བརྡ་ལག་བརྡ་མཚམས་
མེད་བྱེད་པའི་ཐོ་ཅོ་དེས་ཨན་ཏེ་ལེ-ཡེ་ཧྥེ་མེ་ཆི་ངལ་ཞིང་དུབ་པར་བྱས་སོང་།
“ངེད་གཉིས་ལས་ཡང་སྙིང་སུ་ཞིག་ནི་སྨྱོན་པ་ཡིན་ནམ།” ཁོས་ཡི་མུག་པའི་སྒོ་ནས་
བསམ་པ་སྟེ། “གང་ཐུབ་ཀྱིས་འགྲོན་པོ་རྣམས་ལ་དཀྲོག་ཟིང་མི་སློང་བའི་མི་ང་ཡིན་ནམ།
ཡང་ན་རང་ནི་སུ་ལས་ཀྱང་རིག་པ་བཟང་ཞིང་སྤྲོ་སྣང་ལྡན་པ་ཡིན་པར་འདོད་པའི་རྐྱེན་
གྱིས། མི་བག་ཕེབས་སུ་སྡོད་དུ་མི་འཇུག་པའི་རང་ཕན་རིང་ལུགས་པ་འདི་ཡིན་ནམ།”
མོ་སི་ཁོ་རུ་མི་ཧ་ཨེར•ཨ་ཝེ་ལེང་ནེ་ཆིས་ཕྲག་རྒྱན་མེད་པའི་དམག་ལྭ་དང་ལིང་
དམར་པོའི་སྲུབས་ཟན་ཅན་གྱི་རྐང་སྣམ་གྱོན་ལ། སྲང་ལ་འགྲོ་ན་དམག་ཞྭ་གོན་ཞིང་
དམག་ལྭ་རིང་བ་གྱོན། དམག་མི་ཚོས་ཁོ་མཐོང་ན་དྲང་མོར་ལངས་ནས་གུས་འདུད་བྱེད།
ད་ལྟ་ཨན་ཏེ་ལེ•ཡེ་ཧྥེ་མེ་ཆིའི་བསམ་པར་མ་གཞིར་མི་འདིའི་མི་དྲག་གི་སྤྱོད་པའི་ཁྲོད་
ཀྱི་སྤྱོད་བཟང་མཐའ་དག་བོར་བར་གྱུར་ཅིང་། ཤུལ་ན་ལུས་པ་ནི་སྤྱོད་པ་ཐ་ཤལ་ཤ་སྟག་
རེད་སྙམ། ཁོ་མི་གཞན་གྱིས་ཁོར་ཞབས་ཞུ་བྱེད་པར་དགའ། ཐ་ན་གཏན་ནས་དགོས་པ་
མེད་དུས་ཀྱང་དེ་འདྲ་ཡིན། འབར་ཞུན་ཁོའི་མདུན་གྱི་ཅོག་ཙེའི་ཐོག་ན་ཡོད་ཅིང་། ཁོས་
མཐོང་ན་ཡང་། ཁོས་གཡོག་པོ་བོས་ནས་འབར་ཞུན་སྟེར་དུ་འཇུག གཡོག་མོ་གམ་ན་
ཡོད་ཀྱང་ཚི་ལེན་ཁོ་ན་གྱོན་ནས་ཕར་འགྲོ་ཚུར་འགྲོ་བྱེད་པར་མ་ཟད། ངོ་མི་ཚ། ཁོས་
གཡོག་པོ་ཚང་མ་དང་། ཐ་ན་རྒན་པོ་ཡིན་ཡང་ཚང་མར་“ཁྱོད”ཟེར། ཁོ་ཁོང་ཁྲོ་
ལངས་ཚེ། ཚང་མར་གླེན་པ་དང་གློའུ་ཞེས་བསྡིགས། ཨན་ཏེ་ལེ་ཡེ་ཧྥེ་མེ་ཆིས་འདི་ནི་སྐུ་
ངོའི་སྤྱོད་སྟངས་ཡིན་ཡང་། ཧ་ཅང་བཙོག་པར་འདོད།
ཐོག་མར། མི་ཧ་ཨེར་ཨ་ཝེ་ལེང་ནེ་ཆིས་ཁོའི་གྲོགས་པོ་ཁྲིད་ནས་ཨེ་ཝུན་འར་སི་ཁ་
ཡ་ལྷ་ཁང་དུ་སོང་། ཁོས་དད་པའི་སྒོ་ནས་ཕྱག་འཚལ། གསོལ་བ་བཏབ། མཆི་མ་བཞུར།
མཇལ་ཚར་རྗེས། དངན་པ་རིང་བོ་ཞིག་འཐེན་ཏེ་སྨྲས་པ།
‘མིས་ལྷ་ལ་དད་པ་མི་བྱེད་ཀྱང་། སྐྱབས་འཇུག་གསོལ་འདེབས་ཤིག་བྱས་ན།
སེམས་བདེ་འགྲོ། བདག་གི་མཛའ་གྲོགས། ལྷ་ལ་འོ་བྱས་དང་།”
ཨན་ཏེ་ལེ་ཡེ་ཧྥེ་མེ་ཆི་བག་ཧ་ཅང་མི་བདེ་བའི་ངང་ལྷ་ལ་འོ་བྱས། དེ་བཞིན་དུ་མི་
ཧ་ཨེར་ཨ་ཝེ་ལེང་ནེ་ཆིའི་མཆུ་སྤགས། མགོ་གཡུགས་ཏེ། སྐད་དམའ་མོས་གསོལ་བ་
འདེབས། མིག་མཐར་མཆི་མའང་འཁྱིལ། དེའི་རྗེས་སུ་ཁོ་ཚོ་ཕོ་བྲང་ཁེ་ལིན་མུ་ལིན་དུ་
སོང་ནས་གོང་མ་ཚང་གི་མེ་སྒྱོགས་དང་ཅོང་ལ་བལྟས་པ་དང་། ཐ་ན་ལག་པ་བསྲིངས་
ནས་རེག ཁོ་ཚོས་མོ་སི་ཁོའི་ཆུའི་ཕ་རོལ་གྱི་ལྗོངས་བཀོད་ལ་ལྟད་མོ་བལྟས། སྐྱབས་
མགོན་ལྷ་ཁང་དང་ལུ་མེད་ཚེ་ཧྥུ་དངོས་མང་བཤམས་སྟོན་དུ་བལྟ་བར་སོང་།
ཁོ་ཚོས་ཇེ་སི་ཐོ་ཧྥུ་གསོལ་ཁང་དུ་ཟ་མ་ཟོས། མི་ཧ་ཨེར་ཨ་ཝེ་ལེང་ནེ་ཆིས་ཚོད་
མའི་ཐོ་ཡིག་ལ་ཡུན་རིང་བར་བལྟས་རྗེས། རྒྱ་ལ་བྱུག་བྱུག་བྱེད་བཞིན་དུ་གསོལ་ཁང་
དུ་སླེབས་པ་ན་རང་ཁྱིམ་དུ་སླེབས་པའི་ཟས་མཁན་ལྟ་བུའི་སྐད་གདངས་ཀྱིས་
སྨྲ་བ།
“ལྷ་མོ། ང་ཚོས་དེ་རིང་ནི་ཁྱོད་ཚོས་ཚོད་མ་ཅི་ཞིག་ཁྱེར་ཡོང་ནས་ང་ཚོར་ཟ་རུ་
འཇུག་པར་བལྟ་རྒྱུ་ཡིན་ཡ།"
བཅུ་བཞི།
སྨན་རམས་པས་ནི་ཕར་འགྲོ་ཚུར་འགྲོ་བྱས་ཏེ། འདི་ལ་ལྟ་བ་དང་དེ་ལ་ལྟ་ལ། ཟ་བ་
དང་འཐུང་བ་བྱེད། ཡིན་ཡང་། ཁོའི་སེམས་ནས་མི་ཧ་ཨེར•ཨ་ཝེ་ལེང་ནེ་ཆི་ལ་འཁང་ར་
ཁོ་ན་བྱེད། ཁོས་གྲོགས་པོ་བསྐྱུར་ནས་སོང་སྟེ་ངལ་གསོ་བྱེད་འདོད་ལ། ཁོ་ལ་གཡོལ་འདོད།
ཡིབ་འདོད། འོན་ཀྱང་གྲོགས་པོ་འདིས་རང་ལ་སྨན་རམས་པ་རང་གི་གམ་ནས་ཁ་འབྲལ་
དུ་མི་འཇུག་པའི་འགན་ཁུར་ཡོད་སྙམ་སྟེ། གང་ཐུབ་ཀྱིས་དུས་ཚོད་འཁྱོལ་ཐབས་བཙལ་
བ་རེད། བལྟ་རྒྱུ་ཅི་ཡང་སྟོན་རྒྱུ་མེད་པའི་དུས་སུ་ཁོས་ཁ་བརྡ་བྱས་ཏེ། ཁོའི་སུན་སྣང་སེལ་
ཐབས་བྱེད། ཨན་ཏེ་ལེ-ཡེ་ཧྥེ་མེ་ཆིས་ཉིན་གཉིས་ཀྱི་རིང་ལ་བཟོད་བསྲན་བྱས། འོན་ཀྱང་
ཉིན་གསུམ་པ་སླེབས་རྗེས། ཁོས་གྲོགས་པོར་ཁོ་ན་བས། ཉིན་གང་བོར་ཁྱིམ་དུ་འདུག་རྒྱུ་
ཡིན་པ་གསལ་ཁ་དོད་དེ་སྨྲས། ཁོས་གྲོགས་པོས་དེ་འདྲ་ཡིན་ན། ཁོ་ཡང་ཕྱི་རུ་མི་འགྲོ།
མ་ངལ་གསོ་ཞིག་མ་བྱས་ན། རྐང་བ་གཉིས་སོང་ནས་ཆག་རྒྱུ་རེད་ཟེར། ཨན་ཏེ་ལེ་ཡེ་ཧྥེ་
མེ་ཆི་འབོལ་ཁྲི་རིང་བོ་ཞིག་གི་ཐོག་ཏུ་ཉལ་ཞིང་། ཁ་རྒྱབ་སྙེས་ལ་གཏད། སོ་འཁྱིགས་ནས།
ཁོའི་གྲོགས་པོས་སྤྲོ་སེམས་འཁོལ་བའི་ངང་ཁོར་ཐག་ཆོད་པའི་སྒོ་ནས་སྨྲས་པ་སྟེ། ཧྥ་རན་
སིས་ནམ་ཞིག་ལ་འཇར་མན་ཕམ་པར་རྒྱག་ངེས་ཡིན་པ་དང་། མོ་སི་ཁོ་ན་ཁྲམ་པ་མང་
བ། རྟའི་བཟོ་ལྟ་ཁོ་ནར་བལྟས་ནས་རྟའི་བཟང་ངན་འབྱེད་མི་ཐུབ་པ་གླེང་། སྨན་རམས་
པའི་རྣ་བར་འུར་འུར་གྲག་ཅིང་། སྙིང་ལྟིག་ལྕིག་ལྡིང་ནའང་། འཛེམ་གུས་ཀྱི་དབང་གིས་
གྲོགས་པོར་ཁྱེད་ཁ་རོག་སྡོད་དམ། ཡང་ན་ཁྱེད་སོང་ཞེས་སྨྲ་མི་ཕོད། སྟབས་ལེགས་ནས་མི་
ཧ་ཨེར་ཨ་ཝེ་ལེང་ནེ་ཆི་མགྲོན་ཁང་དུ་བསྡད་ནས་བསུན་པས། ཟ་མ་ཟོས་རྗེས་ཕྱི་རོལ་དུ་
འཆག་འཆག་ཏུ་བུད་སོང་།
ཚང་མ་སོང་ནས་རང་ཉིད་གཅིག་པུ་ཡིན་པས། ཨན་ཏེ་ལེ་ཡེ་ཧྥེ་མེ་ཆིས་རང་ཉིད་
ངལ་གསོའི་ཚོར་བའི་ཀློང་དུ་བྱིང་བར་བྱེད་དེ། འབོལ་ཁྲི་ཐོག་ཏུ་ཉལ་ཏེ་འགུལ་ཡང་མི་
འགུལ་བར་འདུག་ལ། ཁང་བའི་ནང་དུ་རང་གཅིག་པུ་སྡོད་པ་འདི་ནི་ཅི་འདྲའི་སྐྱིད་པོ་
ཞིག་རེད་ཨང་སྙམ། ཁེར་རྐྱང་མེད་ན་བདེ་སྐྱིད་ངོ་མ་ཡང་ཡོད་མི་སྲིད་དོ། ལྷ་ལྷ་མོས་ལྷའི་
དབང་བོ་བསྐྱུར་ནས་མི་ཡུལ་དུ་ཡོང་བ་ནི། ཕལ་ཆེར་ཁེར་རྐྱང་དུ་སྡོད་འདོད་པ་ཡིན་རྒྱུ་
རེད། ཡིན་ཡང་། ལྷ་ལྷ་མོས་ཁེར་རྐྱང་ཟེར་བ་ཅི་འདྲ་ཡིན་པ་ཤེས་མི་སྲིད་སྙམ། ཨན་ཏེ་
ལེཡེ་ཧྥེ་མེ་ཆིས་ཉིན་འདི་འགར་ཅི་ཞིག་མཐོང་བ་དང་། ཅི་ཞིག་ཐོས་པ་རྣམས་ལ་བསམ་
བློ་གཏོང་རྩིས་བྱས། ཡིན་ཡང་། མི་ཧ་ཨེར•ཨ་ཝེ་ལེང་ནེ་ཆི་ཁོའི་སེམས་ནས་མི་ཡལ་བར་
འདུག་གོ
ཡང་གཅིག་བཤད་ན། ཁོས་གུང་གསེང་རོལ་བར་ང་དང་མཉམ་དུ་ལྗོངས་རྒྱུར་
ཡོང་བ་ནི། མཛའ་བརྩེ་བསམས་ནས་ཡོང་བ་དང་། གཏོང་ཕོད་ལྡན་ནས་ཡོང་བ་རེད་
དོ།” སྨན་རམས་པའི་སུན་སྣང་གིས་བསམ་པ་སྟེ། “འདི་འདྲའི་མཛའ་བརྩེའི་སྲུང་
སྐྱོབ་ལས་སྡུག་པའི་དོན་ཞིག་ནི་ཡོད་མི་སྲིད། མ་གཞིར་ཁོ་ནི་མི་སེམས་བཟང་ཞིག་དང་།
གཏོང་ཕོད་ཆེ་བ་ཞིག་དང་། སྐྱིད་པོ་ཞིག་ཡིན་པ་འདྲ་ཡང་། མ་ཤེས་པ་ནི་ཁོ་ནི་མི་མདོ་
མེད་ཅིག་ཡིན་པ་དེ་རེད། མདོ་མེད་ནས་མིས་བཟོད་དཀའ་བ་ཞིག་རེད། མི་ལ་ལ་ནི་འདི་
འདྲ་ཡིན་ཏེ། ནམ་རྒྱུན་སྨྲ་བ་ནི་རིག་པ་ཅན་གྱི་སྐད་ཆ་དང་སྐད་ཆ་ཡག་པོ་ཡིན་མོད།
འོན་ཀྱང་མིས་ནམ་ཡང་ཁོ་ཚོ་ནི་བླུན་པོ་ཡིན་པར་འདོད།”
དེའི་རྗེས་སུ་བསྟུད་མར་ཉིན་འགར་ཨན་ཏེ་ལེ-ཡེ་ཧྥེ་མེ་ཆིས་ཁོའི་མགོ་ན་གི་ཟེར་
ནས། མགྲོན་ཁང་གི་ཁང་བའི་ནང་ནས་སྒོར་མི་འབུད། ཁོ་ནམ་ཡང་འབོལ་ཁྲི་རིང་བོའི་
ཐོག་ཏུ་ཉལ་ཞིང་ཁ་རྒྱབ་སྙེས་ལ་གཏད་ནས་འདུག ཁོའི་གྲོགས་པོས་ཁོར་ཁ་བརྡ་བྱས་ཏེ་
སུན་སྣང་བསང་ཐབས་བྱས་ན། ཁོ་དེར་ཡང་སུན་གྱིན་ཡོད། ཁོའི་གྲོགས་པོ་མི་འདུག་ཚེ།
ཁོས་སེམས་ངལ་གསོ་བཞིན་འདུག ཕྱི་རོལ་དུ་ཡོང་ནས་ལྗོངས་རྒྱུར་ཡོང་བའི་རྐྱེན་གྱིས།
ཁོས་རང་གི་ཐོག་ལ་འཁང་ར་བྱེད་ཀྱིན་ཡོད་ལ། གྲོགས་པོའི་ཐོག་ལ་ཁོང་ཁྲོ་ལང་གིན་ཡོད།
ཁོར་ཉི་མ་རེ་རེ་བཞིན་སྐད་ཆ་ཇེ་མང་ཇེ་མང་ཡིན་ཞིང་ཚོད་མེད་པའི་རྐྱེན་གྱིས། ཁོས་ཅི་
བྱས་ཀྱང་རང་གི་བསམ་བློ་དེ་གཟབ་ནན་མཆོག་གྱུར་གྱི་ཕྱོགས་སུ་འདེགས་མི་ཐུབ་བོ། 
“འདི་ནི་ཨེ་ཝན“ཏེ་མི་ཐེ་རུ་ཆིས་བཤད་པའི་དངོས་ཡོད་འཚོ་བ་དེ་ཡིན་རྒྱུ་རེད།
འདིས་ང་ཅི་འདྲའི་སྡུག་བསྔལ་ལ་གཏད་བྱུང་ཨང་།” ཁོས་འདི་ལྟར་བསམས་
ལ། རང་གིས་འདི་ལྟར་དོན་ཆུང་ཆུང་ཇེ་ཆེར་བཏང་བར་འཁང་ར་བྱས། “ཡིན་ཡང་
འདིར་སྐྱོན་མེད་དེ། རྗེས་སུ་ང་ཁྱིམ་དུ་ལོག་རྒྱུ་ཡིན་པ་དང་། ཡོད་ཚད་སྔར་ལྟར་
འགྱུར་བ་རེད།”
ཕེ་ཐྲོ་པོ་ལ་སླེབས་པ་དང་། གནས་ཚུལ་སྔར་ལྟར་ཡིན། ཁོ་བསྟུད་མར་ཉིན་འགར་
མགྲོན་ཁང་གི་ཁང་བའི་ནང་ནས་སྒོར་མ་བུད་ལ། ནམ་ཡང་འབོལ་ཁྲི་རིང་བོའི་ཐོག་ཏུ་
ཉལ་ནས་བསྡད། ཝུ་ཆང་འཐུང་བའི་ཆེད་དུ་ཡར་ལངས་པ་ཁོ་ན་ཙམ་ཡིན།
མི་ཧ་ཨེར་ཨ་ཝེ་ལེང་ནེ་ཆི་ནམ་ནམ་ཞར་ཞར་ལ་ཝར་ས་ལ་འགྲོ་བར་བྲེལ་བ་ལ
ངས་ཡོད།
“བདག་གི་མཛའ་གྲོགས། ང་དེར་སོང་ནས་ཅི་བྱེད་དམ།” ཨན་ཏེ་ལེ་ཡེ་ཧྥེ་མེ་
ཆིས་ཞུ་བ་བྱེད་པའི་སྐད་ཀྱིས “ཁྱེད་གཅིག་པུ་སོང་། ང་ཡུལ་ལ་འགྲོ་རུ་ཆུག་དང་། ངས་
ཁྱེད་ལ་ཞུ་བ་ཞུ” ཞེས་ཟེར།
“དེ་ནི་ཅི་བྱས་ཀྱང་མི་ཆོག་གོ ” མི་ཧྭ་ཨེར“ཨ་ཝེ་ལེང་ནེ་ཆིས་ངོ་རྒོལ་བྱས་ཏེ་
སྨྲས་པ། “དེ་གྲོང་ཁྱེར་ངོ་མཚར་ཅན་ཞིག་ཡིན། དེ་ནས་ངས་ངའི་ཚེ་གང་ལས་ཆེས་སྐྱིད་
པའི་ལོ་ངོ་ལྔ་འཁྱོལ་བ་ཡིན་ནོ།”
ཨན་ཏེ་ལེ་ཡེ་ཧྥེ་མེ་ཆི་ལ་རང་གི་འདོད་ཚུལ་རྒྱུན་འཁྱོངས་བྱེད་པའི་གཤིས་ཀ་མེད་
པས། འཐད་མ་འཐད་ཀྱིས་ཝར་ས་ལ་སོང་། དེར་སླེབས་རྗེས། ཁོ་མགྲོན་ཁང་གི་ཁང་བའི་
སྒོར་མ་བུད་པར་འབོལ་ཁྲི་རིང་བོའི་ཐོག་ཏུ་ཉལ་ནས་བསྡད། ཁོ་རང་གི་ཐོག་ལ་ཁོང་ཁྲོ་
ལངས་པ་དང་། གྲོགས་པོའི་ཐོག་ལ་ཁོང་ཁྲོ་ལངས། གཡོག་པོའི་ཐོག་ལ་ཁོང་ཁྲོ་ལངས།
གཡོག་པོ་དེ་དག་གིས་ཨུ་རུ་སུའི་སྐད་ཆ་མི་གོ་ཞེས་ཨུ་ཚུགས་བྱེད། མི་ཧ་ཨེར་ཨ་ཝེ་ལེང་
ནེ་ཆི་ནི་སྔར་ལྟར་དགའ་བཞིན་འདུག་ལ། རྣམ་རིག་བཀྲ། ཉིན་གང་བོར་གྲོང་ཁྱེར་དུ་
ཉུལ་ནས། ཁོའི་སྔོན་ཆད་ཀྱི་ངོ་ཤེས་ཚོ་བཙལ་བ་དང་། དགོང་མོ་འགར་མགྲོན་ཁང་དུ་མ་
ལོག ཉིན་ཞིག་གི་དགོང་མོར་ཁོ་ས་གང་ཞིག་ཏུ་ཞག་འདུག་བྱས་པ་མི་ཤེས་ཏེ། ནངས་
མོར་སྔ་བར་མགྲོན་ཁང་དུ་ལོག་པ་དང་། འུར་ལངས་ཡོད། གདོང་དམར་པོར་གྱུར་ཅིང་།
མགོའི་སྐྲ་གཟིངས་ཡོད། ཁོ་ཁང་བའི་ནང་དུ་ཕར་འགྲོ་ཚུར་འགྲོ་བྱེད་ཅིང་ཆིག་ལབ་བྱེད།
ཅི་ཞིག་བཤད་ཀྱིན་པ་མི་ཤེས། རྗེས་སུ་ལངས་ནས་བསྡད་དེ་སྨྲས་པ།
“མཚན་སྙན་གྲགས་ཨང་དང་པོ་རེད་ཨང་།”
ཁོས་ཡང་ཡུད་ཙམ་འཆག་པ་དང་། གློ་བུར་དུ་ལག་པ་གཉིས་ཀྱིས་མགོ་བསྐྱོར་ཏེ།
ངག་འདོན་པའི་སྐད་ཀྱིས་སྨྲས་པ།
“རེད། སྙན་གྲགས་ཨང་དང་པོ་རེད་ཨང་། ངའི་སེམས་ལ་ཅི་ཞིག་དྲན་ནས་པ་པི་
ལུངའདིར་ལྗོངས་རྒྱུར་འོངས་པ་མི་ཤེས། ངོ་མ་འཆི་རྒྱུ་ཞིག་རེད།” ཁོས་དེར་མཐུད་
ནས་སྨན་རམས་པར་སྨྲས་པ། “བདག་གི་མཛའ་གྲོགས། ཁྱེད་ཀྱིས་ང་ལ་མཐོང་ཆུང་གནོངས་
དང་། ངས་ཤོ་བརྒྱབ་ནས་དངུལ་ཤོར་སོང་། ཁྱེད་ཀྱིས་ང་ལ་རུའུ་པུ་ལྔ་བརྒྱ་བྱིན་དང” ཞེས་ཟེར།
ཨན་ཏེ་ལེ•ཡེ་ཧྥེ་མེ་ཆིས་རུའུ་པུ་ལྔ་བརྒྱ་བརྩིས་ནས་སྐད་ཆ་ཚིག་གཅིག་མ་སྨྲས་
པར་ཁོའི་གྲོགས་པོའི་ལག་ཏུ་བཞག ཁོའི་གྲོགས་པོ་ནི་ངོ་ཚ་བ་དང་ཁོང་ཁྲོ་ལངས་པའི་
རྐྱེན་གྱིས་གདོང་དམར་པོར་གྱུར་ཅིང་། སེམས་ལ་དྲན་པ་ཅི་ཡང་མེད་པར་དགོས་མེད་
ཀྱི་མནའ་ཞིག་བསྐྱལ་རྗེས། ཞྭ་གོན་ནས་སྒོར་བུད་སོང་། ཕལ་ཆེར་ཆུ་ཚོད་གཉིས་འགོར་
ནས་ཁོ་ཕྱིར་ལོག་ཡོང་། རྐུབ་སྟེགས་གོར་མོ་ཞིག་གི་ཐོག་ཏུ་བསྡད་རྗེས། སྐད་ཆེན་པོས་
ཤུགས་རིང་ཞིག་འཐེན་ནས་སྨྲས་པ།
ངའི་སྙན་གྲགས་སྲུང་ཐུབ་སོང་ཡ། འགྲོ་ཨ། བདག་གི་གྲོགས་པོ། འཆི་རྒྱུའི་གྲོང་
ཁྱེར་འདི་རུ་ད་ནི་ང་སྐར་མ་གཅིག་ལ་ཡང་འདུག་མི་འདོད། རྫུན་རྐྱལ། ཨོ་སི་ཕྲི་ལིའི་
མྱུལ་མ།”
གྲོགས་པོ་ཁོ་གཉིས་ཕྱིར་ཁོ་ཚོའི་གྲོང་ཁྱེར་དུ་སླེབས་དུས་ནི་ཟླ་བ་བཅུ་གཅིག་པ་ཡིན།
སྲང་ལམ་དུ་ཁ་བ་མཐུག་པོ་ཆགས་ཡོད། སྨན་རམས་པ་ཧོ་པོ་ཐོ་ཧྥུས་ཨན་ཏེ་ལེ་ཡེ་ཧྥེ་མེ་
ཆིའི་ཚབ་བྱས་ཏེ་འགན་ཁུར་ཡོད་ཅིང་། ཁོ་སྔར་གྱི་ཁང་བར་བསྡད་ཡོད། ཨན་ཏེ་ལེ“ཡེ་
ཧྥེ་མེ་ཆི་ཕྱིར་ལོག་པ་ན། ཁོས་སྨན་ཁང་གི་ཁང་བ་ཕུད་སོང་། ཧོ་པོ་ཐོ་ཧྥུས “ཇ་མ” ཞེས་
འབོད་པའི་བུད་མེད་བཙོག་པོ་དེ་ནི་འགྲུལ་ཁང་གི་ཁང་བ་ཞིག་ཏུ་བསྡད་ཟིན་འདུག
སྨན་ཁང་གི་སྐོར་ལ་གཏམ་འཁྱམ་གསར་བ་བྱུང་ནས་གྲོང་ཁྱེར་དུ་བརྒྱུད་སྒྲོག་བྱེད་
ཀྱིན་འདུག བཤད་ཚུལ་ལྟར་ན། བུད་མེད་བཙོག་པོ་དེ་དང་སྤྱི་གཉེར་བ་ཁ་འཛིང་བྱས་
པ་དང་། སྤྱི་གཉེར་བས་པུས་མོ་སར་བཙུགས་ནས་ཀུ་ཡངས་ཞུས་སོང་ཟེར།
ཨན་ཏེ་ལེ་ཡེ་ཧྥེ་མེ་ཆི་གྲོང་ཁྱེར་འདིར་ལོག་པའི་ཕྱི་ཉིན་ཕྱི་རོལ་དུ་སྡོད་ས་བཙལ་
དུ་སོང་།
“ངའི་གྲོགས་པོ།" འཕྲིན་སྐྱེལ་དཔོན་པོས་ངོ་གནོང་བའི་སྒོ་ནས་ཁོ་ལ “ངས་ཁྱེད་ལ་
ཕོག་ཐུག་གཏོང་བའི་གནད་དོན་ཞིག་འདྲི། ཁྱེད་ཀྱི་ལག་ན་དངུལ་ཅི་ཙམ་ཡོད” ཅེས་ཟེར།
ཨན་ཏེ་ལེ“ཡེ་ཧྥེ་མེ་ཆིས་ཚིག་གཅིག་མ་སྨྲས་པར་ལག་གི་དངུལ་བརྩིས་རྗེས། “རུའུ་
པུ་བརྒྱད་ཅུ་གྱ་དྲུག་ཡོད” ཅེས་ཟེར།
“ངས་འདྲི་བ་ནི་དེ་མིན།” མི་ཧ་ཨེར་ཨ་ཝེ་ལེང་ནེ་ཆིས་སེམས་འཚབ་པའི་ངང་
ནས་ཁོས་རང་གི་སྐད་ཆའི་དོན་གོ་མི་འདུག་སྙམ་སྟེ། “ངས་འདྲི་བ་ནི་ཁྱེད་ལ་རྒྱུ་ནོར་ཅི་
ཙམ་ཡོད་པ་དེ་ཡིན” ཞེས་ཟེར།
“ངས་ཁྱེད་ལ་བཤད་ཟིན། རུའུ་པུ་བརྒྱད་ཅུ་གྱ་དྲུག་ཡིན། དེ་ལས་གཞན་ང་ལ་
ཅི་ཡང་མེད།”
མི་ཧ་ཨེར་ཨ་ཝེ་ལེང་ནེ་ཆིས་ནམ་ཡང་སྨན་རམས་པ་ནི་སྐྱེས་བུ་དམ་པ་ཞིག་ལ་
བརྩི་མོད། འོན་ཀྱང་སྔར་བཞིན་ཁོ་ལ་བསོགས་དངུལ་ཁྲི་གཉིས་ཡོད་འདོད་ཡོད། ཁོས་ད་
ལྟ་ཨན་ཏེ་ལེ་ཡེ་ཧྥེ་མེ་ཆི་སྤྲང་བོར་གྱུར་པ་དང་། འཚོ་ཚིས་ཀྱི་དངུལ་མེད་པ་ཐོས་པས། རྒྱུ་
རྐྱེན་ཅི་ཡིན་མི་ཤེས་པར་གློ་བུར་དུ་མིག་ནས་མཆི་མ་བཞུར་ཞིང་། ཁོའི་གྲོགས་པོ་པང་
དུ་བསྡམས།
བཅོ་ལྔ།
ཨན་ཏེ་ལེ་ཡེ་ཧྥེ་མེ་ཆི་གྲོང་བ་ཐ་མལ་བུད་མེད་པེལ་ལོ་བ་ཚང་གི་ཁང་ཆུང་དྲ་མ་
གསུམ་ཡོད་པ་ཞིག་གི་ནང་དུ་བསྡད་སོང་། ཁང་ཆུང་འདིར་ཐབ་ཚང་མ་བརྩིས་ན་ཁང་
མིག་གསུམ་མ་གཏོགས་མེད། སྲང་ཕྱོགས་ཀྱི་ཁང་མིག་གཉིས་ནང་དུ་སྨན་རམས་པ་
བསྡད་པ་དང་། ཁང་མིག་གསུམ་པ་དང་ཐབ་ཚང་དུ་ཏ་ལུ་ཤི་ཁ་དང་གྲོང་བ་ཐ་མལ་བུད་
མེད་བྱིས་པ་གསུམ་ཡོད་པ་དེ་བསྡད་པ་རེད། ལན་རེར་བུད་མེད་ཁང་བདག་གི་འགྲོག་
བཟུང(བྱི་ཕོ)སྟེ། ཞིང་བ་ཆང་རྐྱལ་དེ་བཟི་ནས་མོའི་སར་ཡོང་ནས་ཞག་འདུག་བྱེད་པ་རེད།
ཁོ་ཡོང་ན་ཐབ་ཚང་དུ་བསྡད་དེ་ཆང་འཐུང་བས། ཚང་མ་སྡོད་མི་བདེ་བར་བྱེད་ཅིང་།
དགོང་མོར་ཁ་འཛིང་བྱས་ནས་འུར་རྒྱག་པས། ཏ་ལུ་ཤི་ཁ་དང་བྱིས་པ་ཚོ་ཧ་ཅང་སྐྲག་པར་
བྱེད། སྨན་རམས་པས་བྱིས་པ་ཚོར་སྙིང་རྗེ་ནས། ངུ་བཞིན་པའི་བྱིས་པ་ཚོ་རང་གི་ཁང་
བར་ཁྲིད་དེ་པང་གཅལ་ཐོག་ཏུ་ཉལ་དུ་འཇུག་ལ། དེ་ལྟར་བྱས་པས་ཁོར་དགའ་སྣང་ཆེན་
པོ་སྐྱེས་སོང་།
ཁོ་སྔར་དང་འདྲ་བར་ཞོགས་པའི་ཆུ་ཚོད་བརྒྱད་པར་མལ་ལས་ལངས་ཤིང་། ནངས་
ཇ་འཐུངས་རྗེས། ཁོ་ནང་དུ་བསྡད་དེ་ཁོའི་དཔེ་ཆ་རྙིང་བ་དང་དུས་དེབ་རྙིང་བར་ལྟ་བ་
རེད། ད་ནི་ཁོར་དཔེ་ཆ་གསར་བ་ཉོ་བའི་དངུལ་མེད། དཔེ་ཆ་དེ་རྣམས་རྙིང་བ་ཡིན་པའི
རྐྱེན་གྱིས་ཡིན་ཡང་སྲིད། ཁོར་ཡུག་འགྱུར་བའི་རྐྱེན་གྱིས་ཡིན་ཡང་སྲིད། མདོར་ན། ད་
ནི་དཔེ་ཆས་སྔོན་ཆད་ལྟར་ཁོའི་བློ་རྩེ་འགུག་མི་ཐུབ་ལ། ཁོས་དཔེ་ཆར་བལྟས་ན་ཨ་ཐང་
ཆད་པར་འགྱུར། དུས་ཚོད་ཆུད་ཟོས་སུ་མི་གཏོང་བའི་ཆེད་དུ་ཁོས་རང་གི་དཔེ་ཆའི་
དཔེ་ཐོ་ཞིབ་མོ་ཞིག་བསྒྲིགས་པ་དང་། དཔེ་ཆའི་སྒལ་བར་ཐོ་ཡིག་གི་ཤོག་ཙེ་སྦྱར། འདི་
འདྲའི་བསྐྱར་ཟློས་ཀྱི་ཚེགས་ཆེའི་ལས་ཀ་དེ་ཁོས་དཔེ་ཆར་ལྟ་བ་ལས་ཀྱང་སྤྲོ་སྣང་ལྡན་
པར་འདོད། འདི་འདྲའི་སྣ་རྐྱང་གི་ཚེགས་ཆེའི་ལས་ཀ་དེས་ཅི་ཡིན་འདི་ཡིན་མེད་པར་
ཁོའི་བསམ་བློ་དེ་འཐོམ་པར་བྱས་སོང་། ཁོས་ཅི་ཡང་མི་བསམ་ལ། དུས་ཚོད་འགྲོ་བ་ཧ་
ཅང་མགྱོགས། ཁོ་ཐབ་ཚང་དུ་བསྡད་དེ་ཏ་ལུ་ཤི་ཁ་དང་མཉམ་དུ་ཡུང་རིལ་གྱི་ཤུན་པ་བཤུ་
བའམ། ཡང་ན་བྲ་བོའི་ནང་གི་ཕུབ་མ་བསལ་བ་ཡིན་ཡང་ཁོས་སྤྲོ་སྣང་ལྡན་པར་འདོད།
རེས་གཟའ་དྲུག་པ་དང་རེས་གཟའ་ཉི་མར་སླེབས་ཚེ། ཁོ་ལྷ་ཁང་དུ་འགྲོ་ལ། ཁོ་གྱང་རྩ་
རུ་ལངས་ཤིང་མིག་ཟུམ་མེར་གླུ་སྐད་ལ་ཉན་པ་དང་། ཁོས་རང་གི་ཨ་ཕ་དང་ཨ་མ་དྲན་པ་
དང་། སློབ་གྲྭ་ཆེན་མོ་དྲན་ལ། ཆོས་ལུགས་སྣ་ཚོགས་དྲན། ཁོའི་སེམས་ལྷོད་ལ་བབ་ཅིང་
སྐྱོ་བ་ཞིག་ཡིན། གསོལ་འདེབས་ཚར་ན། ཁོ་ལྷ་ཁང་ནས་ཕྱིར་འབུད་པ་དང་། ནམ་ཡང་
གསོལ་འདེབས་ཆོ་ག་མགྱོགས་དྲགས་པར་ཕངས་སེམས་སྐྱེས་ཀྱིན་ཡོད།
ཁོ་ཐེངས་གཉིས་ལ་སྨན་ཁང་དུ་ཨེ་ཝན་ཏེ་མི་ཐེ་རུ་ཆི་ལ་བལྟ་རུ་སོང་བ་དང་། ཁོར་
ཁ་བརྡ་བྱེད་འདོད་མོད། འོན་ཀྱང་ཐེངས་གཉིས་ལ་ཨེ་ཝན“ཏེ་མི་ཐེ་རུ་ཆི་ཧ་ཅང་འུར་
ལངས་ཤིང་ཁོང་ཁྲོ་ལངས་ཡོད། ཁོས་སྨན་རམས་པར་ཁོར་གྱོད་རྡལ་བྱེད་དུ་མ་འོངས་ཟེར།
ཁོ་སྔར་ནས་སྟོང་བཤད་ལ་བསུན་ཡོད་པའི་རྐྱེན་གྱིས། ཁོས་འཆི་རྒྱུའི་མི་ངན་གཏེ་བོ་དེ་
ཚོར་ཁོས་མྱངས་པའི་སྡུག་བསྔལ་ཡོད་ཚད་ཀྱི་སྐྱིན་པར་རེ་བ་གཅིག་ཁོ་ན་བཏོན་པ་ནི།
ཁོ་ཁེར་རྐྱང་དུ་བཙོན་དུ་འཇུག་རྒྱུ་དེ་ཡིན། ཁོ་ཚོས་འདི་འདྲའི་རེ་བ་ཆུང་ཆུང་ཞིག་ཀྱང་
ཁས་མི་ལེན་པ་ཡིན་ནམ། ཐེངས་དེ་གཉིས་ལ་ཨན་ཏེ་ལེ“ཡེ་ཧྥེ་མེ་ཆིས་ཁོ་ལ་མཚན་མོ་
བདེ་ལེགས་ཞུ་དུས། ཁོས་མི་དགའ་བའི་རྣམ་འགྱུར་གྱིས “ཧིན” ཟེར་ཞིང་སྨྲས་པ།
“མར་སོང་ཞིག”
ད་ལྟ་ཨན་ཏེ་ལེ་ཡེ་ཧྥེ་མེ་ཆི་ཁོ་ལ་བལྟ་བར་འགྲོ་དགོས་སམ་མི་དགོས་མི་ཤེས། ཡིན་
ཡང་ཁོའི་སེམས་སུ་སོང་ན་འདོད་ཡོད།
སྔོན་ཆད། དྲོས་ཇ་འཐུངས་རྗེས་ཀྱི་དུས་དེ་ཤེད་དུ་ཨན་ཏེ་ལེ“ཡེ་ཧྥེ་མེ་ཆི་ནམ་ཡིན་
ཡང་ཁང་བའི་ནང་དུ་ཕར་འགྲོ་ཚུར་འགྲོ་བྱེད་ཅིང་བསམ་གཞིག་བྱེད། ཡིན་ཡང་། ད་ནི་
དྲོས་ཇ་འཐུང་བ་ནས་དགོང་ཇ་འཐུང་དུས་བར། ཁོ་འབོལ་ཁྲི་རིང་བོའི་ཐོག་ཏུ་ཉལ་ཞིང་
ཁ་རྒྱབ་སྙེས་ལ་འཁོར་ནས་འདུག་པ་དང་། ཀླད་པའི་ནང་དུ་མནོག་ཆུང་གི་བསམ་བློས་
ཁེངས་ཏེ། ཅི་བྱས་ཀྱང་འདོར་ཐབས་མེད་པར་གྱུར། ཁོས་རང་གིས་ལོ་ཉི་ཤུ་འགར་བྱ་བ་
བསྒྲུབས་ཀྱང་རྒན་གསོའི་དངུལ་མ་ཐོབ་པར་མ་ཟད། ད་དུང་ཁ་གསབ་ཀྱི་དངུལ་ཐེངས་
གཅིག་ལའང་མ་བྱིན་པ་དྲན་པས། རྒྱུ་འབྲས་མི་འདུག་སྙམ་ནས་རང་དབང་མེད་པར་
ཁོང་ཁྲོ་ལངས། རེད། ཁོ་བྱ་བར་ཧུར་བརྩོན་མི་ཆེ། ཡང་གཅིག་བཤད་ན། ལས་བྱེད་མི་སྣ་
ཡོད་ཚད་ནི་ཧུར་བརྩོན་ཆེ་ན་ཡང་ཆོག ཧུར་བརྩོན་མི་ཆེ་ན་ཡང་ཆོག ཁྱད་མེད་པར་
རྒན་གསོའི་དངུལ་ལེན་གྱིན་ཡོད་པ་རེད། དེང་སང་གི་དྲང་བདེན་ཏེ། དཔོན་ཐོབ་དང་བྱ་
དགའ། རྒན་གསོའི་དངུལ་ལ་སོགས་པ་ནི་ཀུན་སྤྱོད་ཀྱི་རྒྱུ་དག་གམ། ཡང་ན་རྣམ་དཔྱོད་
ལ་གཞིགས་ནས་སྟེར་བ་མ་ཡིན་པར། སྤྱིར་བཏང་དུ་ཞབས་ཞུ་གཞིར་བཟུང་བ་སྟེ། ཞབས་
ཞུ་ཅི་འདྲ་ཡིན་ཡང་སྟེར་བ་དེ་ཏག་ཏག་ཡིན། འོ་ན་ཁོ་གཅིག་པུ་དེར་མི་ཐེ་དོན་ཅི་ཞིག་
ཡིན། ཁོར་དངུལ་རྩ་བ་ནས་མེད་ཟིན་པ་རེད། ཁོ་ཟོང་སོག་ཚོང་ཁང་དུ་
སོང་ནས་བུད་མེད་ཚོང་བ་མཐོང་ན་ངོ་ཚ་བ་རེད། ཁོས་ད་བར་དུ་ཝུ་ཆང་གི་རིན་རུའུ་པུ་
སོ་གཉིས་ཆད་ཡོད་པ་དང་། གྲོང་བ་ཐ་མལ་བུད་མེད་པེལ་ལོ་བ་ལའང་དངུལ་ཆད་ཡོད།
ཏ་ལུ་ཤི་ཁས་ལྐོག་ཏུ་ལྭ་རྙིང་དང་དཔེ་ཆ་རྙིང་བ་འཚོང་གིན་ཡོད་པར་མ་ཟད། ད་དུང་བུད་
མེད་ཁང་བདག་ལ་སྨན་རམས་པར་མི་འགྱང་བར་དངུལ་མང་པོ་ཞིག་འབྱོར་གྱིན་རེད་
ཅེས་རྫུན་ལབ་ཀྱིན་ཡོད།
ཁོས་རང་གིས་ལྗོངས་རྒྱུ་བྱེད་དུས་སུ་བསོགས་དངུལ་རུའུ་པུ་སྟོང་གཅིག་ཡོད་པ་སྤྱད་
ཚར་བར་རང་ལ་ལེ་བདའ་བྱས། རུའུ་པུ་སྟོང་གཅིག་དེ་ད་བར་དུ་བསྐྱུར་ཡོད་ན་ཅི་འདྲའི་
གོ་ཆོད་པ་ལ་ཨང་། གཞན་གྱིས་ཁོར་སོས་དལ་བག་ཕེབས་སུ་ཉི་མ་འཁྱོལ་དུ་མི་འཇུག་
པས། ཁོའི་སེམས་འཚིག་པར་གྱུར། ཧོ་པོ་ཐོ་ཧྥུས་རང་ལ་ལས་གྲོགས་ནད་པ་འདིར་བལྟ་རུ་
འགྲོ་བའི་ཁག་ཁུར་ཡོད་སྙམ་སྟེ་ལན་རེར་བལྟ་རུ་ཡོང་། ཡིན་ཡང་། ཨན་ཏེ་ལེ་ཡེ་ཧྥེ་མེ་
ཆི་གང་ཐད་ནས་ཁོར་སུན་གྱིན་ཡོད་དེ། ཁོའི་གདོང་རྒྱགས་པ་དེ་དང་། འཇུར་རྟ་ཡུ་རིང་
ཆ་དེ་དང་། རང་ཆེ་རང་མཐོའི་བཤད་སྟངས་སྐྱུག་བྲོ་བོ་དེ་དང་། “ལས་གྲོགས” ཟེར་
བའི་ཡི་གེ་དེ་གཉིས་བཅས་ལ་ཞེན་པ་ལོག་ཡོད། དེ་ལས་ཀྱང་ཞེ་མེར་བ་ནི་ཁོས་རང་ལ་
ཨན་ཏེ་ལེ-ཡེ་ཧྥེ་མེ་ཆི་ལ་སྨན་བཅོས་བྱེད་པའི་ཁག་ཁུར་ཡོད་སྙམ་པར་མ་ཟད། ཁོས་དོན་
ངོ་མས་ཁོའི་ནད་ལ་བརྟག་གིན་ཡོད་སྙམ་པ་དེ་རེད། ཐེངས་དང་པོར་ཡོང་དུས་ཁོས་པོར་
ཅཱ་རྫས་ཆུ་དམ་བི་གང་དང་ལྕུམ་སྨན་རིལ་བུ་འགའ་ཁྱེར་ཡོང་བ་རེད།
མི་ཧ་ཨེར•ཨ་ཝེ་ལེང་ནེ་ཆིས་ཀྱང་རང་ལ་གྲོགས་པོ་འདིར་བལྟ་རུ་འགྲོ་བའི་ཁག་
ཁུར་ཡོད་འདོད་ལ། ཁོའི་སྐྱོ་བ་བསང་རོགས་བྱེད་དགོས་སྙམ་སྟེ་ཡོང་། ཁོ་ཡོང་ནས་ཨན་
ཏེ་ལེ་ཡེ་ཧྥེ་མེ་ཆིའི་ཁང་བར་འཛུལ་མ་ཐག་ཏུ་ནམ་ཡང་ལྷོད་བག་གི་རྣམ་འགྱུར་བཅོས་
མ་ཞིག་སྟོན་ཞིང་། ལྷུན་ཆགས་མ་ཡིན་པའི་ངང་ནས་ཧབ་ཆ་བྱེད། ཁོ་ལ་དེ་རིང་ཁོའི་ཟོ་
མདོག་ཧ་ཅང་བཟང་ཞེས་ཁག་ཐེག་བྱས་ཏེ་སྨྲ་མགོ་རྩོམ། ལྷ་གོང་མར་ཐུགས་རྗེ་ཞུ། གནས་
ཚུལ་ལ་འགྱུར་ལྡོག་བྱུང་སོང་། ཁོའི་འདི་ལྟའི་སྐད་ཆ་ལས་ཁོས་ཁོའི་གྲོགས་པོའི་གནས་
ཚུལ་ལ་རེ་བ་མེད་པ་ཤེས་ཡོད་པ་མིས་དཔག་ཐུབ་པ་རེད། ཁོས་ད་དུང་ཁོར་ཝར་ས་རུ་
བསྐྱིས་པའི་བུ་ལོན་ཆད་ཡོད་པས། སེམས་སུ་ངོ་ཚ་རབ་ཆེས་མནན་ཞིང་འཚབ་ཀྱིན་ཡོད་
ལ། དེའི་རྐྱེན་གྱིས་གང་ཐུབ་ཀྱིས་སྐད་ཆེན་པོས་སྐད་ཆ་བཤད་ཅིང་། སྐད་ཆ་ཡ་མཚན་
དག་བཤད། ཁོའི་གནས་ཚུལ་མཚར་བོ་ནི་བཤད་ནས་ཚར་རྒྱུ་མེད་པ་འདྲ་ལ། དེ་ནི་ཨན་
ཏེ་ལེ་ཡེ་ཧྥེ་མེ་ཆི་ཡིན་ནའང་ཆོག ཁོ་རང་ཉིད་ཡིན་ནའང་ཆོག ཚང་མར་
ར་ནི་སྡུག་བསྔལ་ཞིག་ཡིན།
ཁོ་ཡོད་ན། ཨན་ཏེ་ལེ་ཡེ་ཧྥེ་མེ་ཆི་སྔར་ལྟར་འབོལ་ཁྲི་རིང་བོའི་ཐོག་ཏུ་ཁ་གྱང་ལ་
གཏད་དེ་ཉལ་ཞིང་། ཨམ་གཙིགས་བསྡམས་ནས་ཉན་པ་དང་། ཁོའི་སེམས་ཁར་ཆུ་དྲེག་རིམ་
པ་རིམ་པས་བཀབ་ཡོད། ཁོའི་གྲོགས་པོ་འཚམས་འདྲིར་ཡོང་ཐེངས་རེར། ཁོར་ཆུ་དྲེག་དེ་ཇེ་
མཐུག་ཏུ་གྱུར་པའི་སྣང་བ་སྐྱེས་ལ། ཁོའི་མིད་པར་འཕྱུར་ལ་ཁད་བྱེད་པ་དང་འདྲ།
འདི་འདྲའི་ཚོར་སྣང་མདོ་མེད་དེ་གནོན་པའི་ཆེད་དུ་ཁོས་མྱུར་དུ་འདི་ལྟར་བསམ་པ་སྟེ། ཁོ་རང་ཡིན་ནའང་ཆོག ཧོ་པོ་ཐོ་ཧྥུ་ཡིན་ནའང་ཆོག མི་ཧ་ཨེར་ཨ་ཝེ་ལེང་ནེ་ཆི་
ཡིན་ནའང་ཆོག གང་ལྟར་ཡང་ནམ་ཞིག་ལ་ཚང་མ་འཆི་བར་འགྱུར་ལ། ཐ་ན་རང་བྱུང་
ཁམས་ཆེན་པོ་རུ་ཤུལ་ཙམ་ཡང་འཇོག་མི་ཐུབ། གལ་ཏེ་ལོ་ས་ཡ་གཅིག་གི་རྗེས་སུ་འབྱུང་
བོ་གང་ཞིག་སའི་གོ་ལའི་དབྱིངས་སུ་འཕུར་བར་འཆར་སྣང་བྱས་ན། འབྱུང་བོ་དེས་མཐོང་
བ་ནི་ས་འདམ་དང་སྐྱ་ཐེར་ཐེར་གྱི་བྲག་ཁོ་ན་ཡིན། དངོས་པོ་ཡོད་ཚད་དེ། རིག་གནས་
ཡིན་ནའང་འདྲ། ཀུན་སྤྱོད་ཡིན་ནའང་འདྲ། ཡོད་ཚད་འཇིག་སྲིད་པ་དང་། ཐ་ན་བྱི་
འཛིན་རྐང་གཅིག་ཀྱང་སྐྱེ་མི་སྲིད། དེས་ན། ཚོང་ཁང་གི་ཚོང་བའི་མདུན་དུ་ངོ་ཚ་དོན་
ཅི་ཡོད། དེར་དགོས་པ་ཅི་ཡོད། སྨྲ་མི་རི་བའི་ཧོ་པོ་ཐོ་ཧྥུའམ། ཡང་ན་མི་ཧ་ཨེར་ཨ་ཝེ་ལེང་
ནེ་ཆིའི་ཞེ་མེར་བའི་མཛའ་བརྩེ་ལ་གནས་ལུགས་ཅི་ཞིག་ཡོད་དམ། འདི་དག་ཐམས་ཅད་
ནི་དོན་ཙག་ཙིག་སྙིང་བོ་མེད་པ་ཤ་སྟག་ཡིན།
འོན་ཀྱང་དེ་འདྲའི་བསམ་ཚུལ་གྱིས་ཕན་ཅི་ཡང་མི་ཐོགས་སོ།
ཁོས་ད་ཅི་ལོ་ས་ཡ་གཅིག་གི་རྗེས་ཀྱི་སའི་གོ་ལ་དྲན་པ་དང་། དེ་དུས་འཇུར་རྟ་ཡུ་
རིང་གོན་པའི་ཧོ་པོ་ཐོ་ཧྥུའམ། བཙན་གྱིས་ཧབ་ཆ་རྒྱག་པའི་མི་ཧ་ཨེར་ཨ་ཝེ་ལེང་ནེ་ཆི་
ནི་སྐྱ་ཐེར་ཐེར་གྱི་བྲག་རྒྱབ་ནས་འཇུར་འོང་བ་དང་། ཐ་ན་ངོ་ཚ་བ་དང་ནོངས་པའི་སྐད་
དམའ་མོས་སྨྲ་བ་སྟེ། “ཝར་ས་ནས་བསྐྱིས་པའི་བུ་ལོན་དེ་བཤད་ན། གྲོགས་པོ་བཟང་བོ།
ཉིན་འགའི་རྗེས་སུ་ངས་ཁྱེད་ལ་འཇལ། འཇལ་ངེས་ཡིན” ཞེས་ཟེར་བ་ཐོས་ཐུབ།
བཅུ་དྲུག
ཉིན་ཞིག་ལ། མི་ཧ་ཨེར་ཨ་ཝེ་ལེང་ནེ་ཆིས་ཟ་མ་ཟོས་རྗེས་ཡོང་། ཨན་ཏེ་ལེ་ཡེ་ཧྥེ་
མེ་ཆི་འབོལ་ཁྲི་རིང་བོའི་ཐོག་ཏུ་ཉལ་ཡོད། སྟབས་འགྲིག་ནས་ཧོ་པོ་ཐོ་ཧྥུས་པོར་ཅཱ་རྫས་
ཀྱི་སྨན་ཆུ་ཁྱེར་ནས་ཡོང་། ཨན་ཏེ་ལེ“ཡེ་ཧྥེ་མེ་ཆིས་ཤུགས་བཏོན་ནས་ཡར་ལངས། ལང་
ཐུབ་མི་ཐུབ་ཀྱིས་ཡར་ལངས་ནས་བསྡད་རྗེས། ལག་པ་གཉིས་འབོལ་ཁྲི་ཐོག་ཏུ་ཁེན་
ནས་བསྡད།
“དེ་རིང་ཁྱེད་ཀྱི་ཟོ་མདོག་ཁ་སང་ལས་ཀྱང་བཟང་། བདག་གི་མཛའ་གྲོགས།” མི་
ཧ་ཨེར-ཨ་ཝེ་ལེང་ནེ་ཆིས་ཁ་གྲག་སྟེ། “རེད། ཁྱེད་རྣམ་རིག་བཀྲ་བར་འདུག ངོ་མ་རྣམ་
རིག་བཀྲ་བར་འདུག” ཅེས་ཟེར།
“ད་ངོ་མ་ཁྱེད་ཀྱི་སྐུ་སླར་སོས་པའི་དུས་ལ་སླེབས་ན་འགྲིག་གི ལས་གྲོགས།” ཧོ་
པོ་ཐོ་ཧྥུས་དེ་སྐད་སྨྲས་པ་དང་། གླལ་མོ་ཞིག་བྱས་ཏེ། “འདི་འདྲའི་མདོ་མེད་ཅིང་འོ་
བརྒྱལ་ཆེ་བའི་དོན་ལ་ཁྱེད་རང་ཡང་བསུན་ཡོད་རྒྱུ་རེད” ཅེས་ཟེར།
“འུ་ཅག་སླར་སོས་སྲིད།” མི་ཧ་ཨེར་ཨ་ཝེ་ལེང་ནེ་ཆིས་དགའ་བའི་ཉམས་ཀྱིས་
སྨྲས་པ། “འུ་ཅག་ད་རུང་ལོ་བརྒྱ་ལ་འཚོ་སྲིད། འཚོ་ངེས་ཡིན།”
“ལོ་བརྒྱ་ལ་འཚོ་སྲིད་རྒྱུ་མ་རེད། ད་དུང་ལོ་ཉི་ཤུ་ལ་ནི་འཚོ་ཐུབ་རྒྱུ་རེད།” ཧོ་
པོ་ཐོ་ཧྥུས་སེམས་གསོ་བྱས་ཏེ་སྨྲས་པ། “སྐྱོན་མེད། སྐྱོན་མེད། ལས་གྲོགས། སེམས་མ་
ཕམ། ནད་དེ་ནི་ཁྱེད་དོགས་རྒྱར་ཚུད་དུ་བཅུག་པ་ཙམ་རེད།”
“ང་ཚོས་ད་དུང་རྩལ་སྟོན་དགོས་ཡ།” མི་ཧ་ཨེར་ཨ་ཝེ་ལེང་ནེ་ཆིས་ཧབ་ཆ་རྒྱག་
བཞིན་ཁོའི་གྲོགས་པོའི་པུས་མོར་རྡེབ་ཀྱང་རྡེབ་སྟེ། “ང་ཚོས་ད་དུང་རྩལ་སྟོན་དགོས་ཡ།
གོང་མ་ལྷས་མགོན་སྐྱབས་མཛོད། སང་ལོའི་དབྱར་ཁར་འུ་ཅག་ཀོ་ཀྱ་སོ་ལ་ཐེངས་གཅིག་
རྩེ་རུ་འགྲོ། རྟར་བཞོན་ནས་གང་སར་ཉུག་ཏུ་འགྲོ་ཡ། ཕྱོ། ཕྱོ་ཕྱོ། འུ་ཅག་ཀོ་ཀྱ་སོ་ནས་ཕྱིར་
ལོག་ན། བལྟས་ལ་སྡོད་དང་། ཕལ་ཆེར་འུར་འུར་ཆེམ་ཆེམ་གྱི་སྟོན་མོ་ཞིག་བྱེད་དགོས་རྒྱུ་
རེད” ཅེས་སྨྲས་ནས་མཚམས་འདིར་སླེབས་ཚེ། མི་ཧ་ཨེར་ཨ་ཝེ་ལེང་ནེ་ཆིས་པྲ་ཆལ་
གྱིས་མིག་རྡེབ་ཀྱང་རྡེབ་ནས། “ང་ཚོས་ཁྱེད་ལ་ཆུང་མ་ཞིག་བཙལ་རྒྱུ་ཡིན། གྲོགས་པོ་
བཟང་པོ། ང་ཚོས་ཁྱེད་ལ་ཆུང་མ་ཞིག་བཙལ་རྒྱུ་ཡིན” ཞེས་ཟེར།
ཨན་ཏེ་ལེ-ཡེ་ཧྥེ་མེ་ཆིས་གློ་བུར་དུ་ཆུ་དྲེག་དེ་མིད་པར་འཕྱུར་བ་དང་། སྙིང་དྲག་ཏུ་
ལྡིང་བྱུང་བ་ཚོར།
ཁོས “འདི་ནི་ཅོལ་ཆུང་རེད” ཅེས་སྨྲས་རྗེས། མྱུར་དུ་ལངས་ནས་དྲ་མའི་རྩར་
སོང་སྟེ། “ཁྱོད་ཚོས་ཁྱོད་ཚོས་བཤད་པའི་སྐད་ཆ་ནི་མུ་ཅོར་ཤ་སྟག་ཡིན་པ་ཡང་མི་ཤེས་
སམ” ཞེས་ཟེར།
ཁོས་མ་གཞིར་ངག་འཇམ་ཞིང་གུས་པ་ཡོད་པའི་སྒོ་ནས་སྨྲ་འདོད་མོད། འོན་ཀྱང་དེ་
ཁོའི་བསམ་ཚུལ་དང་མི་མཐུན་པས་ན། གློ་བུར་དུ་ཁུ་ཚུར་དམ་དུ་བཅིངས་ཤིང་མགོ་ལ་
མཐོན་པོར་བསྒྲེངས།
མར་སོང” ཞེས་སྐད་བརྒྱབ། ཁོའི་སྐད་འགྱུར་བ་དང་། གདོང་དམར་པོར་གྱུར་
ཅིང་། ལུས་ཧྲིལ་བོ་འདར་ཏེ། “སྒོར་སོང་། ཁྱོད་གཉིས་སྒོར་སོང་། ཁྱོད་གཉིས” ཞེས་ཟེར།
མི་ཧ་ཨེར·ཨ་ཝེ་ལེང་ནེ་ཆི་དང་ཧོ་པོ་ཐོ་ཧྥུ་ཡར་ལངས་ནས་ཁོར་བལྟས། ཐོག་མར་
ཧད་པ་དང་། རྗེས་སུ་སྐྲག་པར་གྱུར།
“ཁྱོད་གཉིས་སྒོར་སོང་།” ཨན་ཏེ་ལེ་ཡེ་ཧྥེ་མེ་ཆིས་མཚམས་མེད་པར “བླུན་པོ།
གླེན་པ། ང་ལ་ཁྱོད་ཚོའི་མཛའ་བརྩེ་མི་དགོས་ལ། ཁྱོད་ཀྱི་སྨན་ཡང་མི་དགོས། བླུན་པོ།
ཅོལ་ཆུང་། སྡིག་ཏོ” ཞེས་ཟེར།
ཧོ་པོ་ཐོ་ཧྥུ་དང་མི་ཧ་ཨེར་ཨ་ཝེ་ལེང་ནེ་ཆི་གཉིས་ཀྱི་བཟོ་ལྟ་ཤོར་བའི་ངང་ཕན་
ཚུན་ལ་གཅིག་བལྟས་པ་དང་། འཁྱར་འཁྱོར་གྱིས་སྒོ་ཁར་སོང་ནས་ཚོམས་ཕྱི་མར་སོང་།
ཨན་ཏེ་ལེ་ཡེ་ཧྥེ་མེ་ཆིས་པོར་ཅཱ་རྫས་ཀྱི་དམ་བི་དེ་བླངས་ནས་ཁོ་གཉིས་ཀྱི་རྗེས་སུ་
གཡུགས་པ་ན། དམ་བི་སྒོའི་དྲ་བར་ཕོག་ནས་དུམ་བུར་ཆག་སོང་།
“མར་སོང་།” ཁོ་ཚོམས་ཕྱི་མར་སོང་། ཁོས་ངུ་ངག་གིས “མར་སོང” ཞེས་སྐད་ཅོར་བརྒྱབ།
མགྲོན་པོ་སོང་རྗེས། ཨན་ཏེ་ལེ∶ཡེ་ཧྥེ་མེ་ཆི་འབོལ་ཁྲི་རིང་བོའི་ཐོག་ཏུ་ཉལ་བ་དང་།
ལུས་ལ་ཚ་ལངས་པ་ལྟར་གྲང་འདར་བྱེད་ཅིང་། ཡང་དང་ཡང་དུ “བླུན་པོ། གླེན་པ” ཞེས་
ཡུན་རིང་སྨྲས།
རྗེས་སུ་ཁོའི་ཁོང་ཁྲོ་ཞི་བ་ན། ཁོས་ཐོག་མར་སྙིང་རྗེ་བའི་མི་ཧ་ཨེར་ཨ་ཝེ་ལེང་ནེ་ཆི་
སེམས་ལ་དྲན་པ་དང་། ད་ལྟ་ཁོ་ངོ་རབ་ཏུ་ཚ་བར་གྱུར་ཅིང་སེམས་སྡུག་གིས་ཁེངས། ཁོས་
དོན་དག་འདི་བྱས་པ་འཇིགས་སུ་རུང་བ་ཞིག་རེད་སྙམ། སྔོན་ཆད་དོན་དག་འདི་འདྲ་
གཏན་ནས་བྱུང་མྱོང་མེད། ཁོའི་བློ་གྲོས་དང་འཛེམ་དོགས་གང་དུ་བུད་སོང་ངམ། མི་ཡུལ་
གྱི་སྐྱེ་དགུའི་ཤེས་རྟོགས་དང་། མཚན་ཉིད་རིག་པའི་ངོ་བོ་ཐད་ཀྱི་སྣང་ཆུང་ལ་སོགས་པ་
གང་དུ་བུད་སོང་ངམ།
སྨན་རམས་པ་གཅིག་ནས་ངོ་ཚ་བ་དང་། གཅིག་ནས་རང་གི་ཐོག་ལ་འཚིག་པ་ཟོས་
ཏེ། ཞག་གང་བོར་གཉིད་མ་ཁུགས། ཕྱི་ཉིན་སྔ་མོའི་ཆུ་ཚོད་བཅུ་པར་ལམ་ལ་ཆས་ཏེ་
འཕྲིན་སྐྱེལ་ཁང་དུ་སོང་སྟེ། འཕྲིན་སྐྱེལ་དཔོན་པོར་བཟོད་གསོལ་ཞུས།
“སྔོན་ཆད་བྱུང་བའི་དོན་དག་དེ་ང་ཚོས་མི་གླེང་རྩིས་བྱེད།” མི་ཧ་ཨེར་ཨ་ཝེ་ལེང་
ནེ་ཆི་སེམས་འགུལ་རབ་ཏུ་ཐེབས་ཤིང་། ཁོའི་ལག་པར་འཇུས་ཏེ་དངན་པ་ཞིག་འཐེན་ཏེ།
“སུས་འདས་དོན་དེ་གླེང་ན། སུའི་མིག་ཞར་བར་ཤོག ལུ་པ་ཕུ་གེན” ཞེས་ཁོས་གློ་བུར་
དུ་སྐད་ཅོར་བརྒྱབ་པས། འཕྲིན་གཉེར་ལས་སྣ་དང་མགྲོན་པོ་ཡོད་ཚད་དངངས་འདར་
ཞིག་བྱས་སོང་། “རྐུབ་སྟེགས་ཁྱེར་ཤོག ཁྱོད་ཀྱིས་སྒུག་རོགས།” ཁོས་ཞིང་བ་བུད་མེད་
ཅིག་ལ་སྐད་བརྒྱབ་པ་དང་། མོས་ལྕགས་ཀྱི་ལན་ཀན་ལས་ལག་པ་བསྲིངས་ཏེ། ཁོར་ཨང་
རྟགས་བཀོད་པའི་འཕྲིན་ཡིག་ཅིག་བྱིན། “ཁྱོད་ཀྱིས་ང་ཁོམ་གྱིན་མེད་པ་མ་མཐོང་ངམ་
ང་ཚོས་འདས་དོན་མི་གླེང་ཨ།” དེར་མཐུད་དེ་ཁོས་ངག་འཇམ་པོས་ཨན་ཏེ་ལེ་ཡེ་ཧྥེ་མེ་
ཆི་ལ “ངས་ཁྱེད་ལ་རེ་བ་ཞུ། བཞུགས་དང་། བདག་གི་མཛའ་གྲོགས” ཞེས་ཟེར།
ཁོ་ཁ་རོག་གེར་ཅུང་ཙམ་བསྡད་པ་དང་། རང་གི་པུས་མོར་ཕུར་ཕུར་བྱས་རྗེས་སྨྲས་པ།
“ངའི་སེམས་སུ་ཁོང་ཁྲོ་སྤུ་ཙམ་ཡང་ལང་གིན་མེད། ནད་བྱུང་བ་ནི་ཀུ་རེ་རྩེ་བའི་
དོན་ཞིག་མིན་པ་ངས་ཤེས་ཡོད། ཁ་སང་ཁྱེད་ཀྱི་ནད་འཕར་བས། སྨན་རམས་པ་དང་ང་
སྐྲག་ནས་ཤི་སོང་། རྗེས་སུ་ཁྱེད་ཀྱི་སྐོར་ལ་ང་ཚོས་གྲོས་ཡུན་རིང་བྱས། བདག་གི་མཛའ་
གྲོགས། ཁྱེད་ཀྱིས་ནད་བཅོས་ནན་ཏན་བྱེད་མི་འདོད་པའི་རྒྱུ་མཚན་ཅི་ཞིག་ཡིན། འདི་
ལྟར་སོང་ན་ཆོག་པ་རེད་དམ། ངས་མཛའ་བརྩེ་བསམས་ཏེ་སྐད་ཆ་དྲང་མོ་བཤད་པར་
དགོངས་འགལ་མེད་པ་ཞུ།” མི་ཧ་ཨེར•ཨ་ཝེ་ལེང་ནེ་ཆིས་སྐད་དམའ་མོས་སྨྲས་པ། “ཁྱེད་
ཀྱིས་གུ་དོག་ཅིང་རྫོབ་པ་དང་། ཁྱེད་ལ་གཉོར་སྐྱོང་བྱེད་མཁན་མེད་ལ། ནད་བཅོས་བྱེད་
པའི་དངུལ་ཡང་མེད་པའི་ཁོར་ཡུག་ཧ་ཅང་སྡུག་པོ་ཞིག་ཏུ་འཚོ་བ་སྐྱེལ་གྱིན་ཡོད།
བདག་གི་མཛའ་བརྩེའི་གྲོགས་པོ། ང་དང་སྨན་རམས་པས་བློ་གཅིག་སེམས་གཅིག་གིས་
ཁྱེད་ཀྱིས་ང་ཚོའི་ཁ་ཏར་ཉན་པའི་རེ་བ་ཞུ། སྨན་ཁང་དུ་སོང་ནས་ནད་གསོ་བྱ་རོགས་
ཞུ། སྨན་ཁང་དུ་ཟུངས་གསོ་བའི་ཟ་མ་ཡོད་ལ། གཉོར་མཁན་ཡང་ཡོད། ནད་བཅོས་བྱེད་
མཁན་ཡང་ཡོད། འུ་ཅག་གིས་ལྐོག་ཏུ་འདི་ལྟར་བཤད་ཆོག་སྟེ། ཡི་ཧྥུ་ཀུན་ནི་ཧྥེ་ཨོ་དོ་རུ་
ཆིའི་སྤྱོད་པ་རྩིང་བོ་ཡིན་ཡང་། ཁོ་གསོ་དཔྱད་ལ་ནང་བྱན་ཆུད་པ་ཞིག་ཡིན་པས། ཁོར་
ཡོངས་སུ་ཡིད་ཆེས་ཆོག ཁོས་ཁྱེད་ཀྱི་ནད་གསོ་རྒྱུ་ང་ལ་ཁས་བླངས་ཡོད།”
འདི་འདྲའི་ཟོལ་མེད་ཀྱི་སེམས་ཁུར་དང་། འཕྲིན་སྐྱེལ་དཔོན་པོའི་མཁུར་ཚོས་ཀྱི་
འོད་འཚེར་བའི་མཆི་མས་ཨན་ཏེ་ལེ-ཡེ་ཧྥེ་མེ་ཆི་ལ་སེམས་འགུལ་ཐེབས་སུ་བཅུག
“བདག་གི་གུས་པར་འོས་པའི་གྲོགས་པོ། སྐད་ཆ་དེར་ཡིད་ཆེས་མ་བྱེད།” ཁོས་
སྐད་དམའ་མོས་སྨྲས་པ་དང་། ལག་པ་བྲང་ཁར་བཞག་སྟེ་སྨྲས་པ། “སྐད་ཆ་དེ་འདྲར་
ཡིད་ཆེས་མ་བྱེད། དེ་ཐམས་ཅད་ནི་མི་ལ་མགོ་སྐོར་གཏོང་བ་རེད། ལོ་ཉི་ཤུའི་རིང་ལ་ངས་
གྲོང་ཁྱེར་ཡོངས་ནས་ཀླད་པ་ཅན་གྱི་མི་གཅིག་ཁོ་ན་བཙལ་ནས་རྙེད་པ་ཡིན། འོན་ཀྱང་ཁོ་
ནི་སྨྱོན་པ་ཞིག་ཡིན། ངའི་ནད་ནི་དེ་འདྲ་ཙམ་ཞིག་རེད། ང་འདྲེ་དོང་དུ་ལྷུང་ནས་ཕྱིར་མི་
ཐར་བ་ཙམ་མ་གཏོགས། ང་ལ་ནད་རྩ་བ་ནས་མེད། ཇི་ལྟར་བྱེད་འདོད་ལྟར་བྱས་ཀྱང་ངས་
སྐྱོན་མེད་བསམས་ཡོད། ངས་ཐམས་ཅད་འཁུར་རྩིས་བྱས་ཡོད།”
“བདག་གི་མཛའ་གྲོགས། སྨན་ཁང་དུ་བསྡད་ནས་ནད་གསོ་བྱ་རོགས།”
“ང་ནི་ཅི་བྱས་ཀྱང་ཆོག གཡང་སར་ལྷུང་འགྲོ་ཡང་སྐྱོན་མེད།”
“གྲོགས་པོ་བཟང་བོ། ཁྱེད་ཀྱིས་ཚང་མ་ཡི་ཧྥུ་ཀུན་ནི་ཧྥེ་ཨོ་དོ་རུ་ཆིའི་བཀོད་སྒྲིག་
ལ་ཉན་རྒྱུའི་ཁས་ལེན་རོགས་ཞུ།”
“བཀའ་བརྩི། ང་ལ་ཁས་ལེན་དགོས་ཟེར་ན་ངས་ཁས་ལེན། འོན་ཀྱང་ངས་ཡང་
བསྐྱར་བཤད་དགོས་པ་ཞིག་ནི། བདག་གི་གུས་པར་འོས་པའི་གྲོགས་པོ། ང་འདྲེ་དོང་དུ་
ལྷུང་སོང་བ་རེད། ད་ལྟ་དངོས་པོ་ཅི་ཞིག་ཡིན་ཡང་འདྲ། ངའི་གྲོགས་པོའི་ཟོལ་མེད་ཀྱི་
སེམས་ཁུར་ཐེ་བའི་དངོས་པོ་ཡོད་ཚད་ལ་མཇུག་འབྲས་གཅིག་ཁོ་ན་ཡོད་པ་ནི། ང་རྨེག་
མེད་དུ་འགྲོ་བའི་ལམ་དུ་བཀྲི་བ་དེ་ཡིན། ང་རྨེག་མེད་དུ་འགྲོ་བའི་ཕྱོགས་སུ་འགྲོ་བཞིན་
ཡོད་ལ། ང་ལ་ཡང་དོན་དངོས་དེ་ཁས་ལེན་པའི་སྤོབས་པ་ཡོད།”
“གྲོགས་པོ་བཟང་བོ། ཁྱེད་སླར་སོས་པར་འགྱུར།”
“ད་སྐད་ཆ་དེ་འདྲ་བཤད་དགོས་དོན་ཅི་ཡོད།” ཨན་ཏེ་ལེ་ཡེ་ཧྥེ་མེ་ཆིས་ཁྲོ་བའི་
སྐད་ཀྱིས་སྨྲས་པ། “མི་ཞིག་གི་ཚེ་གང་གི་མཇུག་ཏུ་ངས་ད་ལྟ་མྱོང་བའི་གནས་ཚུལ་འདི་
མི་མྱོང་བའི་མི་ཧ་ཅང་ཉུང་། མཐའ་མར་མི་ཞིག་གིས་ཁྱེད་ལ་ཁྱེད་ཀྱི་མཁལ་མར་ནད་
ཡོད་དམ། སྙིང་སྐྲངས་ཡོད་ལྟ་བུའི་སྐད་ཆ་བཤད་དེ། ཁྱེད་ཀྱིས་སྨན་པར་བསྟེན་མགོ་རྩོམ་
པའི་ཚེའམ། ཡང་ན་མི་ཞིག་གིས་ཁྱེད་སྨྱོན་པ་རེད་དམ་ཉེས་ཅན་རེད་ཟེར་བ་སྟེ། མདོར་
བསྡུས་ནས་ཡང་གཅིག་བཤད་ན། མཐའ་མར་གཞན་གྱིས་གློ་བུར་དུ་ཁྱེད་ལ་དོ་སྣང་བྱེད་
ན། ཁྱེད་ཀྱིས་ཁྱེད་ནི་འདྲེ་དོང་དུ་ལྷུང་ཟིན་པ་དང་། ད་ནི་ཕྱིར་ཐར་ཐབས་མེད་པ་ཤེས་
དགོས་པ་རེད། ཁྱེད་ཀྱིས་གང་ཐུབ་ཀྱིས་དེ་ལས་ཐར་ཐབས་ཇི་ལྟར་བྱས་ན། དེ་ལས་ལྡོག་
སྟེ་ནང་དུ་ཟབ་པར་བྱིང་བ་རེད། དེས་ན། ཁྱེད་ཀྱིས་ཀྱང་ལས་དབང་གིས་ཅི་བྱེད་ལ་ཉན་
དགོས་ཏེ། རྒྱུ་མཚན་ནི་མིའི་སྟོབས་ཤུགས་གང་འདྲ་ཞིག་གིས་ཀྱང་ཁྱེད་སྐྱོབ་མི་ཐུབ་པས་
རེད། ངས་བསམས་ན་དེ་འདྲ་རེད།”
དེའི་ཚེ་སྒེའུ་ཁུང་ཁར་མི་འཚངས་ནས་འདུག་པས། གཞན་གྱི་བྱ་བར་གེགས་མི་
བྱེད་པའི་ཆེད་དུ་ཨན་ཏེ་ལེ“ཡེ་ཧྥེ་མེ་ཆི་ཡར་ལངས་ནས་ཕྱིར་ལོག མི་ཧ་ཨེར་ཨ་ཝེ་ལེང་
ནེ་ཆིས་སླར་ཡང་ཁོར་ཁས་ལེན་ཐེངས་གཅིག་བྱེད་དུ་བཅུག་རྗེས། ཁོ་ཕྱི་སྒོའི་ཁར་སྐྱེལ་
མ་བྱས།
བློ་ཡུལ་འདས་པ་ཞིག་ནི། ཉིན་དེའི་དགོང་ཁར་ཧོ་པོ་ཐོ་ཧྥུས་ལུག་ལྤགས་ཀྱི་སླག་ཐུང་
ཞིག་གྱོན་ཞིང་། འཇུར་རྟ་ཡུ་རིང་གོན་ནས་ཨན་ཏེ་ལེ་ཡེ་ཧྥེ་མེ་ཆིའི་ཁྱིམ་དུ་སླེབས་བྱུང་།
ཁོས་ཁ་སང་དོན་དག་ཅི་ཡང་མ་བྱུང་བ་ལྟ་བུའི་སྐད་གདངས་ཀྱིས་སྨྲས་པ།
“ལས་གྲོགས། ང་དོན་ཞིག་ཡོད་ནས་ཁྱེད་བཙལ་དུ་ཡོང་བ་ཡིན། ང་ཁྱེད་གདན་འདྲེན
ཞུ་རུ་ཡོང་བ་ཡིན། ང་དང་མཉམ་དུ་ནད་བརྟག་ལ་འགྲོ་བར་ཁྱེད་འཐད་པ་ཨེ་ཡིན། ཨ།”
ཨན་ཏེ་ལེ•ཡེ་ཧྥེ་མེ་ཆིའི་སེམས་སུ་ཧོ་པོ་ཐོ་ཧྥུས་ཕལ་ཆེར་ཁོ་ཕྱི་རོལ་དུ་འཆམ་
འཆམ་དུ་ཁྲིད་དེ་སྐྱོ་བསང་བྱེད་པའམ། ཡང་ན་ཁོ་ལ་ངོ་མ་དངུལ་ཅུང་ཙམ་བཙལ་བའི་གོ་
སྐབས་སྟེར་བ་རེད་སྙམ་སྟེ། སྟོད་ལྭ་གྱོན་རྗེས། ཁོ་དང་མཉམ་དུ་རྒྱ་སྲང་དུ་སོང་། ཁོ་ཁོག་
ན་དགའ་ཡི་ཡོད། མཐའ་མར་ཁ་སང་གི་བྱས་ཉེས་ལ་བཟོད་པ་ཞུ་བའི་གོ་སྐབས་བྱུང་སོང་
བས། ད་ནི་འདུམ་པར་བྱ་དགོས་སྙམ། ཁོའི་སེམས་ནས་ཧོ་པོ་ཐོ་ཧྥུ་ལ་བཀའ་དྲིན་ཞུ་ཡིན་
ཡོད་དེ། ཁོས་ཁ་སང་གི་དོན་དེ་ཡེ་ནས་མི་གླེང་བས་ན། ཁོས་ཁོར་བཟོད་པ་སྒོམ་པ་མངོན་
གསལ་རེད་སྙམ། ཡང་སྤྱོད་ཡོན་མེད་པའི་མི་འདི་ལའང་འདི་འདྲའི་སེམས་ཞིབ་ཀྱི་བརྩེ་
སེམས་ཡོད་པ་ནི་བློ་ཡུལ་ལས་འདས་པ་ཞིག་རེད་སྙམ།
“ཁྱེད་ཀྱི་ནད་པ་གང་ན་ཡོད།” ཨན་ཏེ་ལེ་ཡེ་ཧྥེ་མེ་ཆིས་དྲིས།
“ངའི་སྨན་ཁང་དུ་ཡོད། ངས་སྔར་ནས་ཁྱེད་གདན་དྲངས་ཏེ་བལྟ་རུ་འཇུག་བསམ་
གྱིན་ཡོད། དེ་ནི་སྤྲོ་སྣང་ཆེ་བའི་ནད་དཔེ་ཞིག་རེད།”
ཁོ་ཚོ་སྨན་ཁང་གི་ར་བའི་ནང་དུ་སླེབས་པ་དང་། ཁང་རྩེག་གཙོ་བོར་བསྐོར་ནས་
སྨྱོན་པ་ཚོ་བསྡད་ཡོད་པའི་འགྲུལ་ཁང་གི་ཕྱོགས་སུ་སོང་། རྒྱུ་རྐྱེན་ཅི་ཡིན་མི་ཤེས་ཏེ། ཁོ་
ཚོ་འདི་ནས་འགྲོ་དུས་སུས་ཀྱང་ཁ་མི་གྲག ཁོ་ཚོ་འགྲུལ་ཁང་དུ་སོང་བ་ན། ནི་ཁི་ཏ་མར་
ལྡིང་ནས་དྲང་མོར་ལངས་བྱུང་།
“འདི་ན་ནད་པ་ཞིག་གི་གློ་བའི་གཞོགས་སུ་འདུས་ནད་བྱུང་འདུག”
ཧོ་པོ་ཐོ་ཧྥུས་བཤད་ཞོར་དུ་ཨན་ཏེ་ལེཡེ་ཧྥེ་མེ་ཆི་དང་མཉམ་དུ་ནད་ཁང་དུ་སོང་བ་དང་།
ཡང་སྐད་དམའ་མོས་སྨྲས་པ། “ཁྱེད་ཀྱིས་འདི་རུ་ཅུང་ཟད་སྒུགས་དང་། ང་ནད་བརྟག་
ཆས་ལེན་དུ་འགྲོ་བ་ཙམ་ཡིན། ང་མྱུར་དུ་ཕྱིར་ཡོང་།"
བཤད་ཚར་ནས་ཁོ་སྒོར་བུད་སོང་།
བཅུ་བདུན།
རིམ་གྱིས་ས་རུབ་སོང་། ཨེ་ཝན་ཏེ་མི་ཐེ་རུ་ཆི་ཉལ་ཁྲི་ཐོག་ཏུ་ཉལ་ཡོད་ཅིང་། མགོ་
སྔས་འབོག་ཏུ་འཛུལ་ཡོད། ཞ་བོ་དེ་འགུལ་ཡང་མི་འགུལ་བར་ཙོག་འདུག་ཅིང་། ངུ་བུ་
བྱེད་ཅིང་ཁ་ཤ་འགུལ་གྱིན་འདུག ཞིང་བ་ཚོན་པོ་དང་འཕྲིན་བགོ་བ་ཟུར་བ་གཉིས་
གཉིད་འདུག ཁང་བའི་ནང་དུ་ལྷིང་འཇགས་སེ་འདུག
ཨན་ཏེ་ལེ•ཡེ་ཧྥེ་མེ་ཆི་ནི་ཨེ་ཝན•ཏེ་མི་ཐེ་རུ་ཆིའི་ཉལ་ཁྲི་ཁར་བསྡད་དེ་སྒུག་ནས་
འདུག ཆུ་ཚོད་ཕྱེད་ཀ་འདས་ཀྱང་ཧོ་པོ་ཐོ་སྒྲ་ཕྱིར་མ་ཡོང་། ནི་ཁི་ཏས་ལཱ་རིང་ཞིག་དང་།
མི་སུ་ཞིག་གི་ཡིན་པ་མི་ཤེས་པའི་ཚི་ལེན་དང་རྐང་སྣམ། རྟིང་ལྷམ་ཆ་གཅིག་བཅས་པང་
དུ་བཟུང་ནས་ནད་ཁང་དུ་ཡོང་།
ཁོས “སྐུ་ངོ་ལགས། ཁྱེད་ཀྱིས་ལྭ་བ་བརྗེ་རོགས” ཞེས་ངག་འཇམ་གྱིས་སྨྲས་པ་དང་།
ཡང་ཉལ་ཁྲི་སྟོང་བ་ཞིག་བསྟན་ཏེ། “ཁྱེད་ཀྱི་ཉལ་ཁྲི་ཀན་རེད། འདིར་ཕེབས་དང" ཞེས་
ཟེར། ཉལ་ཁྲི་དེ་སྔོན་འདིར་ཁྱེར་ཡོང་བ་མངོན་གསལ་རེད། “སྐྱོན་མེད། གོང་མ་ལྷས་
མགོན་སྐྱབས་མཛོད། ཁྱེད་སླར་སོས་པར་འགྱུར།”
ཨན་ཏེ་ལེ་ཡེ་ཧྥེ་མེ་ཆིའི་སེམས་སུ་ཡོད་ཚད་གསལ་བོ་རེད། ཁོས་སྐད་ཆ་ཚིག་
གཅིག་ཀྱང་མ་སྨྲས། ནི་ཁི་ཏས་བསྟན་ས་དེར་སོང་ནས་ཉལ་ཁྲིའི་ཁར་བསྡད། ཁོས་ནི་ཁི་
ཏ་དེ་གར་ལངས་ནས་སྒུག་འདུག་པ་མཐོང་བས། ངོ་ཚ་བའི་ངང་ལུས་ཀྱི་ལྭ་བ་ཕུད་དེ་སྨན་
ཁང་གི་ལྭ་བ་གྱོན་ལ། རྐང་སྣམ་དེ་ཐུང་དྲགས་པ་དང་། ཚི་ལེན་ནི་རིང་། ལཱ་རིང་གི་སྟེང་
ན་ཞུང་ཉའི་དྲི་མ་འཐུལ་འདུག
“གོང་མ་ལྷས་མགོན་སྐྱབས་མཛོད། ཁྱེད་སླར་སོས་པར་འགྱུར།" ནི་ཁི་ཏས་ཡང་
གཅིག་སྨྲས།
ཁོས་ཨན་ཏེ་ལེ“ཡེ་ཧྥེ་མེ་ཆིའི་ལྭ་བསྡུ་གསོག་བྱས་ཤིང་། པང་དུ་བསྡམས་ནས་སྒོར་
སོང་བ་དང་སྒོ་གཏན་པ་རེད།
“སྐྱོན་མེད།” ཨན་ཏེ་ལེ་ཡེ་ཧྥེ་མེ་ཆིས་ཞེས་བསམས་པ་དང་། ངོ་ཚ་བའི་ངང་
ནས་ལྭ་རིང་གི་ཐུ་བ་བཀབ་པ་དང་། བརྗེས་མ་ཐག་པའི་ལྭ་འདི་དག་གྱོན་པ་ན་བཙོན་མ་
ཞིག་དང་འདྲ་བར་སྙམ་ལ། “འདིའང་སྐྱོན་མེད། ཤོམ་ལྭ་ཡིན་ནའང་འདྲ། གཞུང་
ལྭ་ཡིན་ནའང་འདྲ། ལྭ་རིང་འདི་ཡིན་ནའང་འདྲ། གང་ལྟར་ཚང་མ་གཅིག་རེད”
ཅེས་སྙམ།
ཡིན་ཡང་། ཁོའི་བྲང་འདོགས་དུས་ཚོད་གང་དུ་ཁྱེར་སོང་ངམ། ཁོའི་གཞོགས་ཀྱི་
ཨམ་ཕྲག་ནང་གི་འབྲི་དེབ་གང་དུ་ཁྱེར་སོང་ངམ། ཁོའི་ཤོག་དུ་གང་དུ་ཁྱེར་སོང་ངམ། ནི་
ཁི་ཏས་ཁོའི་ལྭ་བ་གང་དུ་ཁྱེར་སོང་ངམ། འདི་ལྟར་བྱས་ན། ཁོ་འཆི་ཁའི་ཉིན་དེ་བར་ལ་ད་
ནི་ཁོར་རྐང་སྣམ་དང་ཕུ་མེད། འཇུར་རྟ་ཡུ་རིང་བཅས་གོན་པའི་སྐལ་བ་མེད་སོང་བ་རེད།
དོན་འདི་འདྲར་བསམ་བློ་བཏང་བ་ན། ཅི་ཡིན་འདི་ཡིན་མི་ཤེས་ལ། ཐ་ན་ཡ་མཚན་ཞིག་
རེད་འདོད་ལ། གོ་བའང་ལེན་མི་ཐུབ། ཨན་ཏེ་ལེ“ཡེ་ཧྥེ་མེ་ཆིས་ད་ལྟའི་བར་དུ་ད་དུང་གྲོང་
བ་ཐ་མལ་པེལ་ལོ་བའི་ཁང་བ་དང་ནད་ཁང་ཨང་དྲུག་པའི་བར་ལ་ཁྱད་པར་མེད་པར་
འདོད་པ་དང་། འཇིག་རྟེན་འདིའི་ཐོག་གི་ཡོད་ཚད་ནི་མདོ་མེད་ཅིང་སྙིང་བོ་མེད་པར་
འདོད། འོན་ཀྱང་ཁོའི་ལག་པ་འདར་གྱིན་ཡོད་ལ། རྐང་བ་འཁྱགས་ཡོད། ཡུད་ཙམ་ནས་
ཨེ་ཝན“ཏེ་མི་ཐེ་རུ་ཆི་མལ་ལས་ལངས་ན། ཁོས་ལྭ་རིང་གྱོན་པ་མཐོང་བ་དྲན་པ་ན། རང་
དབང་མེད་པར་སྐྲག་བྱུང་། ཁོ་ཡར་ལངས་ནས་ཁང་བའི་ནང་དུ་ཕར་འགྲོ་ཚུར་འགྲོ་ཞིག་
བྱས་རྗེས། ཡང་མར་ཙོག་པ་རེད།
ཁོ་དེ་ནས་ཆུ་ཚོད་ཕྱེད་ཀར་བསྡད་ཅིང་། ཆུ་ཚོད་གཅིག་ལ་བསྡད། ཁོ་བསུན་ནས་
བཟོད་མི་ནུས་པར་གྱུར། ས་འདི་འདྲར་ཉི་མ་གཅིག་གམ་གཟའ་འཁོར་གཅིག་ལ་སྡོད་ཐུབ་
པ་ཡིན་ནམ། ཐ་ན་མི་འདི་ཚོ་དང་འདྲ་བར་བསྟུད་མར་ལོ་འགར་འདུག་ཐུབ་བམ། རེད་
ཡ། ཁོ་ཡུན་ཞིག་ལ་ཙོག་པ་དང་། ཡུན་ཞིག་ལ་འགྲོ་འོང་བྱས་ཏེ། ཡང་ཙོག་པ་རེད། ཁོ་ད་
དུང་འགྲོ་འོང་བྱས་ཆོག་ལ། དྲ་མའི་ཕྱི་རོལ་དུ་བལྟས་ཆོག་པར་མ་ཟད། གྱང་རྩ་འདི་ནས་
ཕ་གིའི་གྱང་རྩར་སོང་ཆོག འོན་ཀྱང་རྗེས་སུ་ཇི་ལྟར་བྱེད་དམ། འདི་ལྟར་ཤིང་གི་མི་ཞིག་
དང་འདྲ་བར་འདི་རུ་ཙོག་ནས་བསམ་གཞིག་བྱེད་དམ། མིན། ནམ་ཡང་འདི་ལྟར་བྱེད་མི་
ཐུབ་བོ།
ཨན་ཏེ་ལེ་ཡེ་ཧྥེ་མེ་ཆི་མར་ཉལ། ཡིན་ཡང་མྱུར་དུ་ཡར་ཙོག་པ་དང་། ཐུ་བས་ཐོད་
པའི་རྔུལ་ཆུ་ཕྱིས། དེ་ནས་གདོང་ཧྲིལ་བོ་ན་ཞུང་ཉའི་དྲི་མ་ཡོད་པ་ཚོར། ཁོ་ཡང་ལངས་
ནས་འགྲོ་འོང་བྱས།
ཁོས “འདི་ནི་གོ་འཛོལ་ཅི་ཞིག་བྱུང་བ་ཡིན་ངེས་རེད་” ཅེས་སྨྲས་པ་དང་།
ཐམ་ཐོམ་ངང་ལག་པ་གཉིས་མདུན་དུ་བགྲད་ཏེ། “འདི་ལ་འགྲེལ་བཤད་ཅིག་བྱས་ན་ད་
གཟོད་འགྲིག གོ་འཛོལ་ཅི་ཞིག་བྱུང་བ་ཡིན་ངེས་རེད” ཅེས་ཟེར།
དེའི་ཚེ་ཨེ་ཝན“ཏེ་མི་ཐེ་རུ་ཆི་གཉིད་ལས་སད་བྱུང་། ཁོ་ཡར་ཙོག་ཅིང་ཁུ་ཚུར་
གཉིས་ཀྱིས་འགྲམ་པ་བསྐྱོར་ནས་བསྡད། ཁོས་མཆིལ་མ་ཞིག་འཕངས་རྗེས། སྒྱིད་ལུག་གི་
ངང་ནས་སྨན་རམས་པར་གཅིག་བལྟས། ཁོས་ཐོག་མར་དོན་ཅི་བྱུང་བ་མ་ཤེས་པར་མངོན།
འོན་ཀྱང་ཅང་མ་འགོར་བར་ཁོའི་ཉོབ་མདངས་ཀྱི་གདོང་ནས་གདུག་པའི་འཕྱ་སྨོད་ཀྱི་
རྣམ་འགྱུར་མངོན་བྱུང་།
“ཨ་ཧ། གྲོགས་པོ་བཟང་བོ། ཁོ་ཚོས་ཁྱེད་ཀྱང་འདི་རུ་བཅུག་པ་རེད་ལོ།” ཁོས་མིག་
གཅིག་ཟིམ་བུར་བྱས་ཤིང་། གཉིད་ཁུག་པ་དང་འགགས་པའི་སྐད་ཀྱིས “ང་དགའ་གི
སྔོན་ཆད་ཁྱེད་ཀྱིས་མི་གཞན་པའི་ཁྲག་འཇིབས་པ་དང་། ད་ལྟ་གཞན་གྱིས་ཁྱེད་ཀྱི་ཁྲག་
འཇིབ་རྒྱུ་རེད། ཧ་ཅང་བཟང་གི” ཞེས་སྨྲས།
ཨེ་ཝན་ཏེ་མི་ཐེ་རུ་ཆིའི་སྐད་ཆས་ཨན་ཏེ་ལེ•ཡེ་ཧྥེ་མེ་ཆི་ཧ་ཅང་སྐྲག་ཏུ་བཅུག་པས།
ཁོས་འཚབ་འཚུབ་ཀྱིས “འདི་ནི་གོ་འཛོལ་ཅི་ཞིག་བྱུང་བ་ཡིན་ངེས་རེད” ཅེས་ཟེར་བ་
དང་། ཁོས་ཕྲག་པ་གསིག་ཀྱང་གསིག་ནས། “འདི་ནི་གོ་འཛོལ་ཅི་ཞིག་བྱུང་བ་ཡིན་ངེས་
རེད” ཅེས་སླར་ཡང་གཅིག་སྨྲས།
ཨེ་ཝན་ཏེ་མི་ཐེ་རུ་ཆིས་ཡང་མཆིལ་མ་ཞིག་འཕངས་རྗེས་མར་ཉལ།
“དམོད་རྒྱུའི་འཚོ་བ་འདི།” ཁོས་ཆིག་ལབ་བྱས་ནས་སྨྲས་པ། “འདི་འདྲའི་འཚོ་
བ་ནི་ངོ་མ་སེམས་སྡུག་པ་དང་། ཞེ་སྡང་སྐྱེས་པ་ཞིག་རེད། འདི་ནི་ང་ཚོའི་སྡུག་བསྔལ་
ལ་སྐྱིན་པ་འཇལ་ནས་མཇུག་རྫོགས་པ་ཞིག་མ་ཡིན་ཏེ། ཟློས་གར་ནང་གི་རྔམ་བརྗིད་ཀྱི་
མཇུག་རྫོགས་པ་ལྟ་བུ་ཡང་མ་ཡིན་པར། འཆི་བ་ལ་བརྟེན་ནས་མཇུག་རྫོགས་པ་ཞིག་ཡིན་
པ་ཤེས་དགོས། ཤི་སོང་ན། སྨན་ཁང་གི་ལས་གཡོག་འགའ་ཡོང་ནས། རོའི་རྐང་ལག་ནས་
བཟུང་སྟེ་ས་འོག་ཁང་དུ་དྲུད་འགྲོ་བ་དེ་རེད། ཕེ། ཡིན་ཡང་། དེར་ཡང་སྐྱོན་མེད།
འཇིག་རྟེན་གཞན་པ་ཞིག་ཏུ་སླེབས་ན། ང་ཚོས་སྐྱིད་རྒྱག་པའི་རེས་ལ་བབ་པ་རེད།
དེ་དུས་ང་འཇིག་རྟེན་དེ་ནས་འདི་རུ་འོངས་ནས་གཟུགས་མངོན་ཏེ། གཏེ་བོ་ངན་པ་འདི་
ཚོ་སྐྲག་ཏུ་འཇུག་རྒྱུ། ངས་ཁོ་ཚོ་སྐྲག་ནས་མགོ་དཀར་པོར་འགྱུར་དུ་འཇུག་རྒྱུ།”
མོ་ཨི་ཤེ་ཨེ་ཁ་ཕྱིར་ལོག་བྱུང་། ཁོས་སྨན་རམས་པ་མཐོང་བ་དང་ལག་པ་བསྲིངས་ཏེ་
སྨྲས་པ། “ང་ལ་དངུལ་རྡོག་ཅིག་བྱིན།"
བཅོ་བརྒྱད།
ཨན་ཏེ་ལེ་ཡེ་ཧྥེ་མེ་ཆི་དྲ་མའི་ཁར་སོང་སྟེ། ཕྱི་རོལ་གྱི་ས་ཞིང་དུ་བལྟས། ས་ཡོངས་
སུ་རུབ་འདུག གཡས་ཕྱོགས་ཀྱི་གནམ་མཐའ་ནས་དམར་མདོག་གི་ཟླ་བ་འཁྱགས་སིབ་
སིབ་ཅིག་ཤར་འོང་། སྨན་ཁང་གི་ཕྱི་མཁར་དང་ཐག་མི་རིང་བའི་འདོམ་པ་བརྒྱ་ལྷག་གི་
ས་ན་མཐོ་ཞིང་ཆེ་བའི་ཁང་བ་དཀར་པོ་ཞིག་འགྱིང་ངེར་ཡོད་པ་དང་། རྡོ་མཁར་ཞིག་གིས་
བསྐོར་ཡོད། དེ་ནི་བཙོན་ཁང་རེད།
“འདི་ནི་དངོས་ཡོད་འཚོ་བ་རེད།” ཨན་ཏེ་ལེཡེ་ཧྥེ་མེ་ཆིས་དེ་ལྟར་བསམས་པ་
དང་། སེམས་སུ་སྐྲག་སྣང་ཞིག་སྐྱེས་བྱུང་།
ཟླ་བ་དང་། བཙོན་ཁང་དང་། ཕྱི་མཁར་ཁའི་ཕུར་བ་དང་། རྒྱང་གི་རུས་པ་སྲེག་ར་
ནས་འཕྱུར་བའི་མེ་ལྕེ་བཅས་ཚང་མ་ནི་འཇིགས་སུ་རུང་བ་ཞིག་གོ །ཁོས་རྒྱབ་ཕྱོགས་
ནས་མི་ཞིག་གིས་དངན་པ་འཐེན་པ་ཐོས། ཨན་ཏེ་ལེ“ཡེ་ཧྥེ་མེ་ཆི་ཕྱིར་འཁོར་ནས་བལྟས་
ཚེ། མི་ཞིག་གི་བྲང་ཁར་འོད་ཆེམ་ཆེམ་གྱི་སྐར་མའི་དགའ་རྟགས་དང་བྱ་དགའི་རྟགས་མ་
བཏགས་འདུག་པ་མཐོང་ལ། འཛུམ་དམུལ་དམུལ་བྱེད་ལ། པྲ་ཆལ་གྱི་མིག་ཀེམ་ཀེམ་བྱེད།
འདིའང་བལྟས་ན་སྐྲག་པ་ཞིག་རེད།
ཨན་ཏེ་ལེ་ཡེ་ཧྥེ་མེ་ཆིས་གང་ཐུབ་ཀྱིས་རང་ལ་འདི་ལྟར་སྨྲས་པ་སྟེ། ཟླ་བའམ་
བཙོན་ཁང་ལ་ཡ་མཚན་དགོས་ས་ཅི་ཡང་མེད། བྱ་དགའི་རྟགས་མ་ནི་ཤེས་པ་རང་བཞིན་
དུ་གནས་པའི་མིས་ཀྱང་བཏགས་ཆོག མི་ཡུལ་གྱི་སྐྱེ་དགུ་ནི་རུལ་བར་འགྱུར་ཞིང་།
འདམ་དུ་འགྱུར། འོན་ཀྱང་གློ་བུར་དུ་ཁོའི་རེ་ཐག་ཆད་པ་དང་། ལག་པ་གཉིས་ཀྱིས་དྲ་
མའི་ལྕགས་དྲར་འཇུས་ཏེ་ཤུགས་གང་ཡོད་བཏོན་ནས་བསྒུལ། ཡིན་ཡང་སྲ་མཁྲེགས་ཀྱི་
ལྕགས་དྲ་སྤུ་ཙམ་ཡང་མི་འགུལ།
དེ་རྗེས། སྐྲག་སྣང་མི་སྐྱེ་བའི་ཆེད་དུ་ཁོ་ཨེ་ཝན“ཏེ་མི་ཐེ་རུ་ཆིའི་ཉལ་ཁྲི་གམ་དུ་སོང་
ནས་བསྡད།
“མཛའ་བརྩེའི་གྲོགས་པོ། ངའི་སེམས་ཀྱིས་སྲོན་གྱིན་མི་འདུག” ཅེས་ལྡབ་བེ་ལྡིབ་
བེར་སྨྲས་པ་དང་། འདར་གྱིན་འདུག རྔུལ་ཆུ་ཕྱི་བཞིན “ངའི་སེམས་ཀྱིས་སྲོན་གྱིན་མི་
འདུག” ཟེར།
“འོ་ན་ཁྱེད་ཀྱིས་མཚན་ཉིད་རིག་པ་ཞིག་ཤོད་དང་། སྐྱོན་མེད་དོ།” ཨེ་ཝན་ཏེ་མི་
ཐེ་རུ་ཆིས་ཁྱད་གསོད་ཀྱིས་སྨྲས།
“ངའི་གོང་མ་ལྷ་ཡ། ངའི་གོང་མ་ལྷ། རེད། རེད། ཐེངས་ཤིག་ལ་
ཁྱེད་ཀྱིས་ཨུ་རུ་སུ་ལ་མཚན་ཉིད་རིག་པ་མེད་ཀྱང་། ཚང་མས་མཚན་ཉིད་རིག་པ་གླེང་
གིན་ཡོད་པ་དང་། ཐ་ན་མི་ཐ་མལ་གྱིས་ཀྱང་གླེང་གིན་འདུག་ཅེས་བཤད་མྱོང་། དོན་
དངོས་སུ་མི་ཐ་མལ་གྱིས་མཚན་ཉིད་རིག་པ་གླེང་ན། མི་སུ་ལའང་གནོད་པ་ཅི་ཡང་
མེད་པ་རེད།” ཨན་ཏེ་ལེ“ཡེ་ཧྥེ་མེ་ཆིས་དེ་སྐད་སྨྲས་པ་དང་། སྐད་ནི་ངུ་མ་སྐད་དུ་གྱུར་
འདུག་ཅིང་། མིས་སྙིང་རྗེ་བར་སྐུལ་བ་ལྟར་སྣང་། “འོན་ཀྱང་མཛའ་གྲོགས། ཁྱེད་ཀྱིས་
གཞན་སྡུག་སྙིང་ཚིམ་གྱི་ངང་ནས་དགོད་དོན་ཅི་ཡིན། མི་ཐ་མལ་གྱི་འདོད་པ་མ་ཚིམ་ན།
མཚན་ཉིད་རིག་པ་མི་གླེང་རང་གླེང་རེད། བསམ་བློ་ཡོད་ཅིང་། སློབ་གསོ་ཐོབ་མྱོང་བའི་
མི་ཞིག་ཡིན་ལ། ཁོར་ལྷ་དང་འདྲ་བའི་མཛེས་པའི་བྱད་བཞིན་དང་རང་རྩིས་བསམ་པ་
ཡོད་པ། རང་དབང་ལ་དགའ་བ་ཞིག་ཡིན་ཡང་། གཞན་དུ་འགྲོ་ས་མེད་པར་བཙོག་རྫོབ་
དང་བླུན་རྨོངས་ཀྱི་གྲོང་ཁྱེར་ཆུང་ཆུང་ཞིག་ཏུ་འོངས་ནས་སྨན་རམས་པ་ཞིག་མི་བྱེད་ཀ་
མེད་བྱུང་སྟེ། མི་ཚེ་གང་བོར་ཁྲག་གཏར་བ་དང་། འབུ་པད་པ་དང་། སྐེ་ཚེའི་
སྨན་ལྡེ་གུའི་ཐད་ལ་བཏང་ནས་ཚེ་འཁྱོལ་དུ་བཅུག་པ་རེད་ཨང་། མགོ་སྐོར།
གུ་དོག ཅོལ་ཆུང་རེད་ཨང་། ངའི་གོང་མ་ལྷ་ཨ།”
“ཁྱེད་ཀྱིས་གླེན་བཤད་བྱེད་ཀྱིན་འདུག ཁྱེད་སྨན་རམས་པ་བྱེད་མི་འདོད་ན། བློན་
པོ་བྱེད་དུ་སོང་ན་བཟང་།”
“མི་ཆོག ང་ཅི་ཡང་བྱེད་མི་ཐུབ། འུ་ཅག་ཉམ་ཐག་རེད། མཛའ་གྲོགས། སྔོན་
ཆད་ངས་དེ་དག་ཅི་ལ་ཡང་མི་བརྩི། རྣམ་རིག་གསལ་བའི་སྒོ་ནས་བསམ་གཞིག་བྱེད་པ་
ཡིན། འོན་ཀྱང་ད་ཅི་འཚོ་བས་ང་ལ་གདུག་རྩུབ་བཏང་བས། ངའི་སེམས་ཀྱིས་བཟོད་ཀྱིན་
མི་འདུག་ཞུམ་སོང་། འུ་ཅག་ཉམ་ཐག་རེད། འུ་ཅག་ལ་ཆོ་མི་འདུག ཁྱེད་
ཀྱང་དེ་ལྟར་རེད། ངའི་མཛའ་གྲོགས། ཁྱེད་རིག་པ་བཟང་། མཆོག་གྱུར་ཡིན། ཨ་མའི་ནུ་ཞོ་
ལས་ཚོར་འདུ་མཛེས་པ་འཇིབས་ཡོད། འོན་ཀྱང་འཚོ་བར་ཞུགས་མ་ཐག་ཏུ་ཉོབ་པ་དང་།
ན་ཚ་ཕོག་སོང་། འུ་ཅག་ཉམ་ཐག་རེད་ཨ། ཉམ་ཐག་རེད་ཨ།”
ས་སྲོས་པ་དང་བསྟུན་ནས་ཨན་ཏེ་ལེ“ཡེ་ཧྥེ་མེ་ཆི་ལ་སྐྲག་སྣང་དང་བརྙས་བཅོས་
ཐེབས་པའི་ཚོར་སྣང་སྐྱེས་པ་དང་། གཞན་ད་དུང་གཡོལ་ཐབས་མེད་པའི་ཚོར་བ་ཞིག་
གིས་རང་ལ་མནར་གཅོད་མཚམས་མེད་བྱེད་ཀྱིན་ཡོད་པའི་ཚོར་བ་སྐྱེས། མཐར་ཁོས་དེ་
ནི་ཝུ་ཆང་འཐུང་འདོད་པ་དང་། དུ་བ་འཐེན་འདོད་ཀྱི་ཚོར་བ་ཡིན་པ་ཤེས།
“ང་འདི་ནས་སྒོར་འགྲོ་དགོས། བདག་གི་མཛའ་གྲོགས།” ཁོས་སྨྲས་པ། "ངས
ཁོ་ཚོར་འདི་རུ་སྒྲོན་མེ་ཞིག་སྦར་དུ་འཇུག་དགོས། འདི་ལྟར་ངས་བཟོད་ཐབས་
མེད། ངས་བཟོད་ནས་འདུག་མི་ཐུབ།”
ཨན་ཏེ་ལེ་ཡེ་ཧྥེ་མེ་ཆི་སྒོ་ཁར་སོང་ནས་སྒོ་ཕྱེ་བ་ན། ནི་ཁི་ཏ་འཕྲལ་དུ་ཡོང་སྟེ། ཁོའི་
སྔུན་ནས་བཀག
“ཁྱེད་གང་དུ་འགྲོའམ། སོང་མི་ཆོག སོང་མི་ཆོག” ཁོས “ཉལ་བའི་དུས་ཚོད་
སླེབས་སོང” ཞེས་ཟེར།
ཨན་ཏེ་ལེ་ཡེ་ཧྥེ་མེ་ཆིས་འཚབ་འཚུབ་ཀྱིས “ཡིན་ཡང་། ང་སྒོར་ཡུད་ཙམ་སོང་ནས།
ར་བའི་ནང་དུ་འཆག་འཆག་ཙམ་བྱེད་རྒྱུ” ཞེས་ཟེར།
“མི་ཆོག མི་ཆོག དེ་ཆོག་ནི་མ་རེད། ཁྱེད་རང་གིས་ཀྱང་ཤེས་པ་རེད།”
ནི་ཁི་ཏས་སྒོ་ཁྲོགས་སེ་གཏན་པ་དང་། རྒྱབ་ཀྱིས་སྒོ་ལ་གཏད་བརྒྱབ་ནས་བསྡད།
“ཡིན་ཡང་། ང་སྒོར་ཐེངས་གཅིག་བུད་སོང་ན། མི་གཞན་པར་གནོད་པ་ཅི་ཞིག་
ཡོད་དམ།” ཨན་ཏེ་ལེ-ཡེ་ཧྥེ་མེ་ཆིས་ཕྲག་པ་གློད་ཀྱང་གློད་ནས་སྨྲས་པ། “ངས་ཧ་མི་གོ་
གི ནི་ཁི་ཏ། ང་ངེས་པར་དུ་སྒོར་འགྲོ་དགོས།” ཁོས་སྐད་འདར་བའི་ངང་ནས “ང་སྒོར་
འགྲོ་རུ་ཆུག” ཅེས་ཟེར།
“པྲ་ཆལ་མ་བྱེད། འདི་བྱེད་མི་ཉན།” ནི་ཁི་ཏས་ཐ་ཚིག་བསྒྲགས།
“འདིའི་དོན་ཅི་འདྲ་ཞིག་ཡིན་པ་འདྲེ་ཡིས་ཤེས་སོ། ” ཨེ་ཝན“ཏེ་མི་ཐེ་རུ་ཆིས་གློ་
བུར་དུ་སྐད་ཅོར་བརྒྱབ་ཅིང་། ཁོ་ཉལ་ཁྲི་ཐོག་ནས་མར་ལྡིང་སྟེ་སྨྲས་པ། “ཁོར་ང་ཚོ་སྒོར་
འགྲོ་རུ་མི་འཇུག་པའི་དབང་ཆ་ཅི་ཞིག་ཡོད་དམ། ཁོ་ཚོས་ང་ཚོ་འདི་རུ་འཇུག་ཕོད་དོན་
ཅི་ཡིན། བཅའ་ཁྲིམས་ནང་དུ་ཁྲིམས་ཐག་མ་བཅད་པར་མིའི་རང་དབང་འཕྲོག་མི་ཆོག་
པའི་གཏན་ཁེལ་གསལ་བོར་བཤད་ཡོད་པ་འདྲ། འདི་ནི་གཏུམ་སྤྱོད་རེད། འདི་ནི་སྒེར་
གཅོད་རེད།”
“དེ་རེད། འདི་ནི་སྒེར་གཅོད་རེད།” ཨན་ཏེ་ལེ“ཡེ་ཧྥེ་མེ་ཆིས་ཨེ་ཝན•ཏེ་མི་ཐེ་རུ་
ཆིས་སྐད་རྒྱག་པ་ཐོས་ནས་དཔའ་ཞིག་སྐྱེས་ཏེ་སྨྲས་པ། “ང་ངེས་པར་དུ་སྒོར་འགྲོ་དགོས།
ཡིན་གཅིག་མིན་གཉིས་སྒོར་འགྲོ་དགོས། ཁོ་ལ་དབང་ཆ་མེད། ངས་ཁྱོད་ལ་བཤད། ཁྱོད་།
ཀྱིས་ང་སྒོར་འགྲོ་རུ་ཆུག”
“གོ་མ་སོང་ངམ། དུད་འགྲོ་བླུན་རྒན།” ཨེ་ཝན“ཏེ་མི་ཐེ་རུ་ཆིས་སྐད་ཅོར་བརྒྱབ་
ཅིང་། ཁུ་ཚུར་གྱིས་སྒོ་རྡུང་སྟེ་སྨྲས་པ། “སྒོ་ཕྱེས། མི་གཏུམ་པོ། སྒོ་མི་ཕྱེ་ན། ངས་སྒོ་
གཅོག་རྒྱུ།”
“སྒོ་ཕྱེས།” ཨན་ཏེ་ལེཡེ་ཧྥེ་མེ་ཆིས་སྐད་བརྒྱབ་པ་དང་ལུས་ཧྲིལ་བོ་འདར་གྱིན་
ཡོད། “ཁྱོད་ཀྱིས་ང་ལ་སྒོ་ཕྱེས་ཤིག
“ཁྱོད་ཀྱིས་བཤད་ཐུབ་ཚོད་ལྟར་ཤོད།” ནི་ཁི་ཏས་སྒོའི་ཕར་རྒྱབ་ནས “ཁྱོད་ཀྱིས་
ཅི་འདོད་ལྟར་ཤོད” ཅེས་ལན་བཏབ།
“མ་མཐའ་ཡང་ཁྱོད་སོང་ནས་ཡི་ཧྥུ་ཀུན་ནི-ཧྥེ་ཨོ་དོ་རུ་ཆི་འདིར་བོས་ནས་ཡོང་
དགོས། ངས་ཁོ་འབོད་ཀྱིན་ཡོད། ཅུང་ཙམ་ཡོང་རོགས་ཞེས་ཤོད།”
“སང་ཉིན་རྒན་ཁོང་ཚང་འབོད་མི་དགོས་པར་ཡོང་རྒྱུ་རེད།”
“ཁོ་ཚོས་འུ་ཅག་སྒོར་གཏན་ནས་འགྲོ་རུ་འཇུག་མི་སྲིད།” དུས་དེར་ཨེ་ཝན་ཏེ་
མི་ཐེ་རུ་ཆིས་མུ་མཐུད་དེ་སྨྲས་པ། “ཁོ་ཚོས་འདི་རུ་འུ་ཅག་མནར་ནས་འཆི་རུ་འཇུག་
རྒྱུ་རེད། ལྷ་ཨ། འཇིག་རྟེན་ཕྱི་མ་ན་དམྱལ་བ་ངོ་མ་མེད་པ་ཡིན་ནམ། གཏེ་བོ་ངན་པ་འདི་
དག་ལ་ཀུ་ཡངས་ཐོབ་སྲིད་དམ། བདེན་དོན་ནི་གང་ན་ཡོད་དམ། སྒོ་ཕྱེས། གཏེ་བོ་ངན་པ།
ངས་དབུགས་ལེན་མི་ཐུབ་གི” ཁོས་མཐོ་ཞིང་འགགས་པའི་སྐད་ཀྱིས་སྐད་ཅོར་བརྒྱབ་པ་
དང་། ལུས་ཀྱིས་ཤུགས་གང་ཡོད་བཏོན་ནས་སྒོར་བརྡུངས། “ངས་རང་གི་མགོ་བོ་འགས་
རྒྱུ་ཡིན། མི་གསོད་ལག་དམར།'
ནི་ཁི་ཏས་མྱུར་དུ་སྒོ་ཕྱེ་སོང་། ཁོས་ལག་པ་གཉིས་དང་པུས་མོས་གདུག་རྩུབ་ཀྱིས་
ཨན་ཏེ་ལེ་ཡེ་ཧྥེ་མེ་ཆི་ཕར་ལ་གཏད་པ་དང་། དེ་ནས་ལག་པ་འཕྱར་ཏེ་ཁོའི་གདོང་ལ་ཁུ་
ཚུར་གྱིས་གཅིག་བརྒྱབ། ཨན་ཏེ་ལེ་ཡེ་ཧྥེ་མེ་ཆིའི་ཚོར་སྣང་ལ་ལན་ཚྭའི་དྲི་མའི་རྦ་རླབས་
ཤིག་གིས་བཀབ་ནས་ཡོང་བ་དང་། ཁོའི་ཉལ་ཁྲིའི་གམ་དུ་དྲུད་ཡོད། ཁོའི་ཁ་ནང་དུ་ཚྭ་
དྲི་ཞིག་བྱུང་བ་དང་། ཕལ་ཆེར་སོ་ཁྲག་རྡོལ་བ་རེད། ཁོ་ལག་པ་འཕྱར་བའི་རྦ་རླབས་འདི་
ལས་རྐྱལ་ནས་ཐར་སོང་ལ། ཁོས་མི་ཞིག་གི་ཉལ་ཁྲིའི་ཡན་ལག་ལ་འཇུས་པ་དང་འདྲ། དེ་
བཞིན་དུ་ནི་ཁི་ཏས་ཁོའི་སྒལ་བར་ཁུ་ཚུར་གྱིས་གཉིས་བརྒྱབ་པ་འདྲ།
ཨེ་ཝན“ཏེ་མི་ཐེ་རུ་ཆིས་སྐད་ཅོར་ཞིག་བརྒྱབ་སོང་། དེ་ཡང་ཕལ་ཆེར་གཅར་རྡུང་
ཉོས་པ་ཡིན་རྒྱུ་རེད།
རྗེས་སུ་ཐམས་ཅད་ལྷིང་འཇགས་སུ་གྱུར། ལྕགས་དྲ་ལས་ཟླ་འོད་རབ་རིབ་ཅིག་
འཕྲོས་འོང་བ་དང་། མཐིལ་ཤིང་གི་ངོས་སུ་གྲིབ་མའི་དྲ་བ་ཞིག་ཤར་འདུག དེ་ནི་སྐྲག་
སྣང་ལྡན་པ་ཞིག་རེད། ཨན་ཏེ་ལེ‘ཡེ་ཧྥེ་མེ་ཆི་དེ་ན་ཉལ་ཡོད་ཅིང་། དབུགས་མ་རྔུབ་
པར་འདུག་སྟེ། དངངས་མ་འདར་གྱིས་སླར་ཡང་གཅར་རྡུང་བྱེད་པར་སྒུག་འདུག ཁོའི་
ཚོར་སྣང་ལ་མི་ཞིག་གིས་ཟོར་བ་ཞིག་ཁོའི་ཁོག་པར་བསྣུན་པ་དང་། བྱང་ཁོག་དང་རྒྱུ་མ་
འགའ་དཀྲུགས་པ་དང་འདྲ། ཁོས་ཟུག་རྔུ་མ་བཟོད་པར་སྔས་འབོག་ལ་སོ་བཏབ་པ་དང་།
སོ་འཁྱིགས། གློ་བུར་དུ་ཁོའི་བློང་བློང་པོར་གྱུར་པའི་ཀླད་པའི་ནང་དུ་འཇིགས་སུ་རུང་ལ་
མིས་མི་བཟད་པའི་བསམ་བློ་ཞིག་གསལ་བོར་འཆར་འོང་སྟེ། ད་ལྟའི་ཟླ་འོད་ནང་གི་གྲིབ་
གཟུགས་དང་འདྲ་བའི་མིས་ནི་ལོ་དུ་མའི་རིང་ལ་ཉི་མ་རེ་རེར་འདི་འདྲའི་སྡུག་བསྔལ་
མྱོང་བ་ཡིན་ངེས་རེད། འདི་འདྲའི་དོན་དག་དེ་ཁོས་ལོ་ཉི་ཤུ་ལྷག་གི་རིང་ལ་ཐོག་མཐའ་
བར་གསུམ་དུ་མི་ཤེས་པ་དང་། ཤེས་མི་འདོད་པ་ཅི་ཡིན་ནམ། ཁོས་སྡུག་བསྔལ་མི་ཤེས།
ཁོར་སྡུག་བསྔལ་གྱི་གོ་བ་རྩ་བ་ནས་མེད། དེར་ཁོ་ལ་ཁག་མེད་པ་ཤེས་ཐུབ། ཡིན་ཡང་ཁོའི་
ནི་ཁི་ཏ་དང་འདྲ་བར་སྙིང་རྗེ་མེད་ཅིང་གདུག་རྩུབ་ཆེ་བའི་སེམས་གཤིས་ཀྱིས་ཁོའི་ཀླད་
པའི་ཕྱི་ལྟག་ནས་རྐང་བའི་ཕྱི་རྟིང་བར་འཁྱག་ཏུ་བཅུག་ཡོད་པ་རེད། ཁོ་ཡར་ལངས་ནས་
ལུས་ཀྱི་ཤུགས་གང་ཡོད་བཏོན་ཏེ་སྐད་ཅིག་རྒྱག་འདོད་པ་དང་། དེ་ནས་རྒྱུག་ནས་སོང་
སྟེ། ནི་ཁི་ཏ་གསོད། དེ་ནས་ཧོ་པོ་ཐོ་ཧྥུ་གསོད། དེ་ནས་སྤྱི་གཉེར་བ་དང་སྨན་ཆུང་གསོད།
མཐར་རང་ཉིད་གསོད་འདོད་མོད། འོན་ཀྱང་ཁོའི་ཁོག་ནས་སྐད་ཅི་ཡང་འབྱིན་མི་ཐུབ་ལ།
ཁོའི་རྐང་བ་ཡང་འགུལ་མི་ཐུབ་བོ།
ཁོས་དབུགས་ལེན་མི་ཐུབ་པས་ན། བྲང་གི་ཚི་ལེན་
དང་ལྭ་རིང་ཕར་འཐེན་པ་དང་། འཐེན་ནས་གཤགས་པ་ན། ཁོ་རང་སར་འགྱེལ་བ་དང་།
འཆི་མ་གསོན་དུ་གྱུར།
བཅུ་དགུ།
ཕྱི་ཉིན་ནངས་མོར་ཁོའི་མགོ་ན་བ་དང་། རྣ་བ་ནས་འུར་འུར་གྲག་ལ། ལུས་ཧྲིལ་བོ་མི་
བདེ་བར་གྱུར་ཡོད། ཁོས་ཁ་སང་གི་རང་གི་སྐྲག་ཤོར་གྱི་བྱ་སྤྱོད་དྲན་ཡང་ངོ་མི་ཚ་བ་རེད།
ཁ་སང་ཁོ་སྐྲག་ཤོར་དུ་གྱུར་པ་དང་། ཐ་ན་ཟླ་བ་ལའང་སྐྲག་པར་མ་ཟད། བསམ་པ་རྣམ་
དག་གིས་འདིའི་སྔོན་ལ་རང་ལ་ཡོད་སྲིད་པའི་བརྩེ་དུང་དང་བསམ་བློ་ཡིད་ལ་གཏན་
ནས་འཆར་མ་མྱོང་བ་དེ་སྨྲས་པ་རེད། དཔེར་ན། མི་ཐ་མལ་མཚན་ཉིད་རིག་པ་གླེང་བར་
དགའ་བ་ནི་ཡིད་མ་ཚིམ་པས་ཡིན་པ་དྲན། ཡིན་ཡང་ད་ལྟ་གང་ལ་ཡང་སྣང་འཇོག་མི་
བྱེད་པ་རེད།
ཁོས་ཅི་ཡང་མི་ཟ་མི་འཐུང་ལ། འགུལ་ཡང་མི་འགུལ་བར་དེ་གར་ཉལ་ནས་འདུག་
ལ། སྐད་ཆ་ཡང་མི་བཤད།
“ང་ལ་མཚོན་ན། གང་ཡིན་ཡང་གཅིག་རེད།” ཁོ་ཚོས་ཁོར་སྐད་ཆ་འདྲི་དུས།
“ངས་ལན་འདེབས་མི་འདོད། ང་ལ་མཚོན་ན། གང་ཡིན་ཡང་གཅིག་རེད།” ཁོས་
དེ་ལྟར་བསམས།
དྲོས་ཇའི་རྗེས་སུ། མི་ཧ་ཨེར་ཨ་ཝེ་ལེང་ནེ་ཆི་ཡོང་བ་དང་། ཁོ་ལ་ཇ་བཞི་ཆའི་ཚལ་
བུ་ཞིག་དང་ཤིང་ཏོག་གི་ཞུན་ཞིག་ཁྱེར་ཡོང་ཡོད། ཏ་ལུ་ཤི་ཁ་ཡང་ཡོང་བ་དང་། ཁོའི་
ཉལ་ཁྲི་གམ་དུ་ཆུ་ཚོད་གཅིག་ཏག་ཏག་ལ་ལངས་ནས་བསྡད་པ་དང་། གདོང་ལ་ཧ་མ་གོ་
བའི་སྡུག་བསྔལ་གྱི་རྣམ་འགྱུར་ཞིག་མངོན་འདུག སྨན་རམས་པ་ཧོ་པོ་ཐོ་ཧྥུ་ཡང་བལྟ་
རུ་ཡོང་། ཁོས་པོར་ཅཱ་རྫས་ཀྱི་སྨན་ཆུ་དམ་བི་གང་ཁྱེར་ཡོང་བ་དང་། ནི་ཁི་ཏ་ལ་ཅི་ཞིག་
བསྲེགས་ནས་དུ་བས་ནད་ཁང་དུ་བདུག་དགོས་པའི་མངག་བཅོལ་བྱེད།
དགོང་ཁར། རླུང་ཕོག་པའི་ཨན་ཏེ་ལེ“ཡེ་ཧྥེ་མེ་ཆི་ཤི་སོང་། ཐོག་མར་ཁོར་གྲང་འདར་
དང་ཡི་ག་ལོག་པའི་ཚོར་སྣང་དྲག་པོ་བྱུང་ཞིང་། མིའི་ཡི་ག་ལོག་པར་བྱེད་པའི་དངོས་
པོ་ལྟ་བུ་ཞིག་ཁོའི་ལུས་ཡོངས་སུ་འཛུལ་ནས་སིམ་པ་དང་། ཐ་ན་ལག་པའི་སོར་མོའི་
ནང་དུའང་འཛུལ་བར་གྱུར་པ་དང་། ཁོག་པ་ནས་ཡར་འཕྱུར་ཏེ་ཀླད་པའི་ནང་དུ་འཕྱུར་
ཞིང་། ཁོའི་མིག་དང་རྣ་བ་སྣུབ་པའི་ཚོར་བ་བྱུང་ལ། དངོས་པོ་ཐམས་ཅད་ཁོའི་མིག་ལམ་
དུ་ལྗང་གུར་གྱུར་སོང་། ཨན་ཏེ་ལེ•ཡེ་ཧྥེ་མེ་ཆིས་རང་གི་འཆི་བའི་ཉི་མ་སླེབས་པ་ཤེས་
ཏེ། ཨེ་ཝན“ཏེ་མི་ཐེ་རུ་ཆི་དང་མི་ཧ་ཨེར“ཨ་ཝེ་ལེང་ནེ་ཆི་དྲན་ཞིང་། མི་བརྒྱ་ཕྲག་སྟོང་
ཕྲག་དྲན་པ་དང་། ཚང་མ་ནི་འཆི་མེད་ཚེ་རིང་ཡིན་པར་ཡིད་ཆེས་པ་དྲན། གལ་ཏེ་ངོ་མ་
མི་འཆིའམ། ཡིན་ཡང་ཁོས་འཆི་བ་མེད་པར་རེ་སྨོན་བྱེད་ཀྱིན་མེད་དེ། ཁོས་སེམས་ལ་
བསམ་ཡང་བསམ་པ་ཙམ་རེད། ཁ་སང་ཁོས་དཔེ་ཆ་ལས་མཛེས་པ་ལྷུན་ཆགས་ཀྱི་ཤ་བ་
ཞིག་བྲིས་པ་བཀླགས། ད་ལྟ་ཤ་བ་དེ་ཁོའི་སྔུན་ནས་ཕར་རྒྱུག་སོང་། དེའི་རྗེས་སུ་ཞིང་བ་
བུད་མེད་ཅིག་གིས་ཁོའི་ཕྱོགས་སུ་ལག་པ་བསྲིངས་པ་དང་། ལག་ཏུ་ཨང་རྟགས་སྦྱར་བའི་
འཕྲིན་ཡིག་ཅིག་བཟུང་ཡོད།………མི་ཧ་ཨེར“ཨ་ཝེ་ལེང་ནེ་ཆིས་ཅི་ཞིག་སྨྲས་བྱུང་། རྗེས་
སུ་ཐམས་ཅད་ཡལ་བར་གྱུར། ཨན་ཏེ་ལེཡེ་ཧྥེ་མེ་ཆི་དུས་གཏན་དུ་བརྒྱལ་བར་གྱུར།
ལས་གཡོག་ཚོ་ཡོང་ནས་ཁོའི་དཔུང་བ་དང་རྐང་བ་ནས་བཟུང་ཞིང་བཀྱགས་ཏེ་ལྷ་
ཁང་ཆུང་བའི་ནང་དུ་ཁྱེར་སོང་། དེ་གར་ཁོ་ཅོག་ཙེ་ཐོག་ཏུ་ཉལ་ཡོད་ལ། མིག་གཉིས་ཕྱེ་
ཡོད། དགོང་མོར་ཐོག་ཏུ་ཟླ་འོད་འཕྲོས་ཡོད། ཞོགས་པར། ཤེར་གེ་ཤེར་གེ་ཨེ་ཆི་ཡོང་བ་
དང་། ཤིང་རྒྱ་གྲམ་ཐོག་ཏུ་འཛེར་བའི་ཡེ་ཤུའི་སྐུའི་མདུན་དུ་དད་པ་རྣམ་དག་གིས་སྐྱབས་
འཇུག་ཅིག་ཞུས་རྗེས། ཁོའི་སྔོན་གྱི་དཔོན་པོའི་མིག་བསུམ་པར་བྱས་པ་རེད།
དེའི་ཕྱི་ཉིན་ཨན་ཏེ་ལེ-ཡེ་ཧྥེ་མེ་ཆིའི་པུར་དུར་འཇུག་བྱས། པུར་སྐྱེལ་བར་མི་ཧ་
ཨེར་ཨ་ཝེ་ལེང་ནེ་ཆི་དང་ཏ་ལུ་ཤི་ཁ་གཉིས་མ་གཏོགས་ཡོང་མེད།
1892ལོར། 

ཤུབས་སུ་འཛུལ་བའི་མི།

དུས་འཛོལ་བའི་རྔོན་པ་ཚོ་མི་ལོ་ནོ་ཤི་ཚི་ཁོ་ཡེ་གྲོང་ཚོའི་སྡེ་དཔོན་ཕུ་རོ་ཁོ་ཧྥེ་ཚང་
གི་ཅ་ལག་ཁང་དུ་ཞག་སྡོད་བྱས། ཁོ་ཚོ་ནི་མི་གཉིས་ཁོ་ན་ཡིན་ཏེ། ཕྱུགས་ཟོག་སྨན་པ་ཨེ་
ཝན་ཨེ་ཝན་ནེ་ཆི་དང་། སློབ་འབྲིང་དགེ་རྒན་པུར་གེ་ཡིན། ཨེ་ཝན་ཨེ་ཝན་ནེ་ཆིའི་རུས་
ནི་ཧ་ཅང་ཡ་མཚན་པའི་རུས་ཉིས་བརྩེགས་ཤིག་ཡིན་ཏེ། ཆི་མུ་ས་ཅི་མ་ལེ་སི་ཁི་ཡིན། རུས་
འདི་ནི་ཁོ་ལ་ཧ་ཅང་མི་འཚམ་པས་ན། ཞིང་ཆེན་ཡོངས་ཀྱི་མིས་སྟབས་བདེ་བའི་སྒོ་ནས་
ཁོའི་རང་མིང་དང་ཕ་མིང་ཨེ་ཝན•ཨེ་ཝན་ནེ་ཆི་ཞེས་འབོད། ཁོ་གྲོང་ཁྱེར་འདབས་ཀྱི་རྟ་
གསོ་ར་བར་བསྡད་ཡོད། ཐེངས་འདིར་ཕྱིར་ཡོང་ནས་རྔོན་བྱེད་པ་ནི་མཁའ་དབུགས་གསར་
བ་རྔུབ་པའི་ཆེད་དུ་ཡིན། ཡིན་ཡང་སློབ་འབྲིང་དགེ་རྒན་པུར་གེ་ནི་ལོ་རེའི་དབྱར་ཁར་སྐུ་
དྲག་ཅིག་ཚང་དུ་མགྲོན་དུ་ཡོང་བ་དང་། ས་ཆ་འདིར་འདྲིས་ཤིང་རྒྱུས་ཧ་ཅང་ཆེ།
ཁོ་ཚོ་གཉིད་མེད། ཨེ་ཝན•ཨེ་ཝན་ནེ་ཆི་ནི་རྒད་པོ་གཟུགས་རིང་ཤ་སྐེམ་ཞིག་ཡིན་
ཞིང་། སྨ་ར་རིང་བོ་བཞག་ཡོད། དུས་འདིར་སྒོ་ཁར་བསྡད་ཡོད་ཅིང་། ཁ་སྒོར་འཁོར་ཏེ་རྭ་
ཙེ་བཟུང་ནས་དུ་བ་འཐེན་གྱིན་ཡོད། ཟླ་འོད་ཁོའི་ཐོག་ལ་འཕྲོས་ཡོད། པུར་གེ་ཁང་བའི་
ནང་གི་རྩྭ་ཐོག་ཏུ་ཉལ་ཡོད། མུན་པའི་ཁྲོད་དུ་སུས་ཀྱང་སུ་མི་མཐོང་།
ཁོ་ཚོས་དོན་སྣ་ཚོགས་ཁ་བརྡ་བྱེད། ཞོར་དུ་སྡེ་དཔོན་གྱི་ཆུང་མ་མ་ཧྥུ་ལ་ཡང་གླེང་།
མོ་ནི་བུད་མེད་བདེ་ཐང་རིག་པ་ཅན་ཞིག་ཡིན། འོན་ཀྱང་མོ་ཚེ་གང་བོར་རང་ཡུལ་གྲོང་
ཚོ་ནས་ཕྱིར་སོང་མ་མྱོང་ལ། གྲོང་ཁྱེར་རམ་ལྕགས་ལམ་གཏན་ནས་མཐོང་མྱོང་མེད། ཉེ་
བའི་ལོ་བཅུ་ཕྲག་རིང་ལ་ཐབ་ཀ་སྲུང་ནས་བསྡད་པ་དང་། མཚན་མོར་ད་གཟོད་སྒོར་བུད་
ནས་སྲང་དུ་འགྲོ་བ་ཙམ་ཡིན།
“དེར་ཡ་མཚན་རྒྱུ་ཅི་ཡང་མེད།” པུར་ཁེན་གྱིས་སྨྲས་པ། “སྨྲ་མེད་ཁེར་སྡོད་ཀྱི་
གཤིས་ཀ་ཅན་སྦལ་བ་ན་ཁུང་དུ་སྡོད་པ་ལྟ་བུ་དང་། འབུ་ཨ་ར་ར་ལྟར་རང་ལུས་
སྐོགས་པའི་ནང་དུ་འཛུལ་ཅི་ཐུབ་བྱེད་པའི་མི་ནི་འཇིག་རྟེན་འདིར་མི་ཉུང་བ་ཞིག་ཡོད།
འདི་ནི་ཕལ་ཆེར་རབས་རྒལ་རྒྱུད་སྤེལ་བྱས་པའི་སྣང་ཚུལ་ཡིན་རྒྱུ་རེད། སླར་གནའ་སྔ་
མོར་མིའི་རིགས་ཀྱི་མེས་པོ་འདུས་སྡོད་མི་བྱེད་པའི་སྲོག་ཆགས་ཡིན་དུས་ཀྱི་རང་རང་གི་
ཁུང་བུ་རུ་ཁེར་རྐྱང་དུ་སྡོད་པའི་སྣང་ཚུལ་དུ་ཕྱིར་ལོག་པ་རེད། ཡིན་ཡང་། འདི་ནི་མིའི་
རིགས་ཀྱི་གཤིས་ཀའི་རིགས་ཤིག་ཡིན་ཡང་སྲིད། ང་ནི་དངོས་མང་རིག་པ་བ་ཞིག་མིན་ལ།
འདི་འདྲའི་གནད་དོན་ལ་དཔྱད་པ་བྱེད་པ་ནི་ངའི་བྱ་བ་མིན་པས་ན། སུས་ཤེས་སམ། ངས་
མ་ཧྥུ་ལ་ལྟ་བུའི་མི་ནི་དཀོན་པོ་ཞིག་མིན་པའི་སྣང་ཚུལ་བཤད་འདོད་པ་ཙམ་ཡིན། རེད་
ཡ། ཐག་རིང་ལ་སོང་ནས་བཙལ་མི་དགོས། རུས་པེ་ལུ་ཁོ་ཧྥུ་ཅན་གྱི་མི་ཞིག་ལ་ཆ་བཞག་
ནས་བཤད་ན་ཆོག ཁོ་ནི་ངའི་ལས་གྲོགས་ཡིན། ཀེ་རི་སེའི་སྐད་ཡིག་དགེ་རྒན་ཡིན།
ཕལ་ཆེར་ཟླ་གཉིས་ཀྱི་སྔོན་དུ་ཚེ་ལས་འདས་སོང་། ཁྱེད་ཀྱིས་ཁོའི་གནས་ཚུལ་གསན་
ཡོད་ཤག་རེད། ཁོ་མིང་དུ་གྲགས་དོན་ནི། གནམ་ཐང་ཞིང་དྭངས་པའི་ཉིན་མོ་ཡིན་ཡང་
སྒོར་སོང་ནས་སྲང་དུ་འགྲོ་ན། ཁོས་ཆུ་ལྷམ་གྱོན་ཞིང་ལག་ཏུ་ཆར་གདུགས་འཛིན་པར་
མ་ཟད། ལུས་ལ་བར་འཚང་ཅན་གྱི་ལྭ་རིང་དྲོན་པོ་གྱོན་ངེས་ཡིན། ཁོའི་ཆར་གདུགས་
དེ་ནམ་རྒྱུན་ཤུབས་སུ་བཅུག་ཡོད་པ་དང་། བྲང་འདོགས་དུས་ཚོད་ཀྱང་ཐལ་མདོག་གི་ཤྭ་
ལྤགས་ཀྱི་ཤུབས་ཤིག་གི་ནང་དུ་བཅུག་ཡོད་ལ། ཁོས་ལྟེབ་གྲི་དེ་ཕྱུངས་ནས་ཞ་སྨྱུག་གཞོག་
དུས་མཐོང་བ་མ་གཏོགས། དེ་ཡང་ཤུབས་ཆུང་ཆུང་ཞིག་གི་ནང་དུ་བཅུག་ཡོད་པ་རེད།
ཁོའི་གདོང་ཡང་གོང་བ་བསླངས་པའི་ནང་དུ་སྦེད་ཀྱིན་ཡོད་པས། གདོང་ཡང་ཤུབས་སུ་
བཅུག་ཡོད་པ་དང་འདྲ། ཁོས་མིག་ཤེལ་ནག་པོ་ཞིག་གོན་ཞིང་། ཁུ་ལུའི་ལྭ་གྱོན་པ་དང་།
རྣའི་བུ་གར་ཤིང་བལ་རྫོང་བ་རེད། ཁོ་ཤིང་རྟར་བསྡད་ཚེ། ཁོས་ནམ་ཡིན་ཡང་ཁ་ལོ་བར་
ཤིང་རྟའི་གུར་ཕུབ་ཏུ་འཇུག་གིན་ཡོད། མདོར་ན། མི་དེའི་ལུས་ནས་རྒྱུན་ལྡན་གྱི་བཟོད་
དཀའ་བའི་སེམས་གཤིས་ཤིག་མཐོང་ཐུབ་ལ། ཁོས་ནམ་ཡང་རང་ལ་ཤུབས་ལྟ་བུ་ཞིག་
བཟོས་ནས་ཁོ་རང་ཤུབས་དེའི་ཁོག་ཏུ་འཛུལ་ཏེ། ཕྱིའི་འཇིག་རྟེན་དང་འབྲེལ་བ་བཅད་དེ།
ཕྱི་རོལ་གྱི་ཤན་ཞུགས་ཕྲ་མོ་ཙམ་ཡང་མི་ཐེབས་པར་བྱེད་བསམ་པ་ནི། དངོས་ཡོད་འཚོ་
བས་ཁོ་ལ་ཕོག་ཐུག་བཏང་ཞིང་འཇིགས་སྣང་བསྐུལ་ཏེ། ནམ་ཡང་ཁོའི་སེམས་བློང་བློང་
བོར་བྱེད་པས་རེད། ཁོས་རང་ཉིད་དཔའ་ཞུམ་པའི་ཚུལ་དང་། རང་ཉིད་དོན་དངོས་ལ་ཞེ་
སྡང་ལངས་པ་འགེབ་པའི་ཆེད་དུ། ཁོས་ནམ་ཡང་འདས་དོན་ལ་བསྟོད་པ་བྱེད་པ་དང་།
ཡེ་ནས་ཡོད་མ་མྱོང་བའི་དངོས་པོར་བསྟོད་པ་བྱེད་པ་ཡིན་ཤས་ཆེ། དོན་དམ་དུ་ཁོས་ཁྲིད
པའི་གནའི་སྐད་ཡིག་དེ་ཡང་ཁོ་རང་ལ་མཚོན་ན། ཁོའི་ཆུ་ལྷམ་དང་ཆར་གདུགས་དང་
འདྲ་བས། ཁོས་དེ་དག་ལ་བརྟེན་ནས་དངོས་ཡོད་འཚོ་བར་གཡོལ་ཐབས་བྱེད་པ་རེད།
‘ཨ། ཀེ་རི་སེའི་སྐད་ནི་ཅི་འདྲའི་གསལ་བ་ལ། ཅི་འདྲའི་སྙན་པ་ལ།’ ཁོས་དེ་
སྐད་སྨྲ་བ་དང་། དགའ་ཞིང་སྐྱིད་པའི་རྣམ་འགྱུར་མངོན། ཁོས་སྐད་ཆ་དེར་བདེན་དཔང་
བྱེད་པ་དང་འདྲ་བར་མིག་ཟིམ་མེར་བྱེད་ཅིང་། མཛུབ་མོ་ཀེར་ཏེ 'Anthropos'ཞེས་
འདོན་པ་རེད།
“པེ་ལུ་ཁོ་ཧྥུས་རང་གི་བསམ་བློ་དེ་ཡང་ཤུབས་སུ་སྦེད་ཅི་ཐུབ་བྱེད། སྲིད་གཞུང་གི་
བསྒྲགས་ཡིག་དང་ཚགས་པར་ཐོག་གི་རྩོམ་ཡིག་ཏུ་དོན་ཅི་ཞིག་བཀག་པ་བཀོད་པ་ཁོ་ན་
ནི་ད་གཟོད་ཁོས་དོན་གསལ་ཞིང་དག་པར་སྙམ་གྱིན་ཡོད། བསྒྲགས་ཡིག་ཅིག་གི་ཐོག་
ཏུ་སློབ་འབྲིང་སློབ་མ་ནུབ་མོ་ཆུ་ཚོད་དགུ་པ་ཡོལ་རྗེས་ཁྲོམ་དུ་འགྲོ་མི་ཆོག་པའམ། ཡང་
ན་རྩོམ་ཞིག་ཏུ་འཁྲིག་པ་བསྟེན་པ་གཅད་དགོས་པ་བརྗོད་པ་མཐོང་དུས། ཁོས་དེ་ནི་དོན་
གསལ་ཞིང་དག་པ་ཞིག་རེད་སྙམ་སྟེ། བྱ་བ་འདི་རིགས་བཀག་པ་རེད། དེ་ལྟར་བྱས་ན་
འགྲིག་ཟེར། ཁོའི་སེམས་སུ་དཔོན་གཞུང་གི་ཆོག་མཆན་བཀོད་པའམ། བྱ་རུང་བའི་དོན་
དེ་དག་ཏུ་དོགས་པ་ཟ་བའི་ཆ་ཡོད་པའམ། དོན་གསལ་བོ་མིན་པའམ། གསལ་ཁ་དོད་མེད་
པའི་ཆ་ཡོད་པར་ངེས་སོ་སྙམ་གྱིན་ཡོད། དཔོན་གཞུང་གིས་གྲོང་ཁྱེར་ནང་དུ་ཟློས་གར་
ཚོགས་ཆུང་ངམ། ཡང་ན་དཔེ་དེབ་ལྟ་ཀློག་ཁང་ངམ། ཇ་ཁང་སོགས་གང་རུང་གཉེར་ཆོག་
པའི་ཆོག་མཆན་བཀོད་པ་མཐོང་ཐེངས་རེར། ཁོས་མགོ་བོ་གཡུག་གཡུག་བྱས་ཏེ་སྐད་ཆུང་
ངུས་སྨྲ་བ།
‘རེད། ཆོག་ནི་ཆོག ཧ་ཅང་བཟང་བ་སྨོས་ཅི་དགོས། ཡིན་ཡང་ཀླན་ཀ་གང་
ཡང་གཏན་ནས་མི་འབྱུང་བར་ཤོག'
“ཁྲིམས་དང་འགལ་བ་དང་། རྒྱུན་སྲོལ་ལས་འདས་པ། ལུགས་དང་མི་མཐུན་པ་
བཅས་ཀྱི་བྱ་བའི་རིགས་ཁོ་དང་འབྲེལ་བ་ཏིལ་འབྲུ་ཙམ་ཡང་མེད་ཀྱང་། ཁོ་ཚིག་པ་ཟོས་
ཏེ་སེམས་མི་སྐྱིད་པ་ཡིན། ཁོའི་ལས་རོགས་ཤིག་ལྷ་ཁང་དུ་སྨོན་ལམ་འདེབས་པར་འགྲོ་
འཕྱི་དྲགས་པའམ། ཡང་ན་སློབ་འབྲིང་སློབ་མས་ཟིང་ཆ་བསླངས་འདུག་ཟེར་བ་དང་།
ཡང་མིན་ན། གལ་ཏེ་མི་ཞིག་གིས་བུ་མོ་སློབ་གྲྭའི་བུད་མེད་སློབ་གྲྭའི་ལྟ་རྟོག་པས་སྲོད་
ལ་དམག་དཔོན་ལ་རྩེ་རོགས་བྱས་ནས་ཧ་ཅང་འཕྱི་བ་སོགས་ཀྱི་གཏམ་ཡན་ཐོས་ཚེ། ཁོ་
དངངས་སྐྲག་ཆེན་པོ་སྐྱེས་ཏེ། ཀླན་ཀ་གང་ཡང་གཏན་ནས་མི་འབྱུང་བར་ཤོག ཅེས་
བཤད་ཀྱིན་ཡོད། སློབ་དོན་ཚོགས་འདུ་རུ་ཁོའི་དེ་འདྲའི་གཟབ་ནན་དང་། དེ་འདྲའི་
དོགས་པ་ཆེ་ཞིང་། དེ་འདྲའི་ཁ་ཏོན་ཤ་སྟག་ཏུ་གྱུར་པའི་གཏམ་སྨྲ་ཚུལ་གྱིས་ང་ཚོར་
བརྣག་པར་དཀའ་བའི་ཚོར་བ་ཞིག་སྟེར་རོ། །ཁོས་ཕོའི་སློབ་འབྲིང་ནང་ཡིན་ནའང་
འདྲ། བུ་མོའི་སློབ་འབྲིང་ནང་ཡིན་ནའང་འདྲ། སློབ་མ་གཞོན་ནུ་དེ་ཚོའི་སྤྱོད་པ་ངན་
པ་དང་། སློབ་ཁང་ནང་དུ་འུར་འུར་ཟང་ཟིང་བྱེད། ཨ་ཡ། གནས་ཚུལ་འདི་དག་གོང་
དཔོན་པོས་མ་ཐོས་ན་བཟང་ངོ་། ། ཨ་ཡ། ཀླན་ཀ་གང་ཡང་གཏན་ནས་མི་བསླང་བར་ཤོག་
ཟེར། ད་དུང་གལ་ཏེ་ལོ་རིམ་གཉིས་པའི་སློབ་མ་པི་ད་རོབ་དང་ལོ་རིམ་བཞི་པའི་སློབ་མ་
ཡེ་གུ་རོབ་གཉིས་སློབ་གྲྭ་ནས་ཕྱིར་ཕུད་ན་ཧ་ཅང་བཟང་ཟེར། མཐར་ཅི་འདྲ་བྱས་པ་རེད།
ཁོས་ཁོའི་དབུགས་རིང་ནར་ནར་འབྱིན་པའི་ཚུལ་དང་། མགོ་དུད་ཡི་མུག་གི་ཉམས་དང་།
གདོང་སྐྱ་ཆུང་གི་མིག་ཤེལ་ནག་པོ(ཁྱེད་ཀྱིས་ཤེས་ཏེ། གདོང་དེ་ནི་སྲེ་མོང་གི་གདོང་དང་གཉིས་སུ་
མེད)བཅས་སྤྱད་དེ་ངེད་ཅག་ཕམ་པར་བྱས་པས། ང་ཚོ་ཕྱི་བྱོལ་མི་བྱེད་ཀ་མེད་བྱུང་། པི་ད་
རོབ་དང་ཡེ་གུ་རོབ་གཉིས་ཀྱི་སྤྱོད་པའི་སྐར་གྲངས་བཅག་ཅིང་། ཁོ་གཉིས་བཀག་འཇུག་
བྱས་པ་དང་། མཐར་ཕྱིར་ཕུད་པ་རེད། ཁོ་ལ་གོམས་གཤིས་ཡ་མཚན་ཞིག་ཡོད་དེ། རྒྱུན་
དུ་ང་ཚོའི་སྡོད་ཁང་དུ་ཡོང་། ཁོ་དགེ་རྒན་ཞིག་གི་ཁྱིམ་དུ་ཡོང་སྟེ། ནམ་ཡང་སྐད་ཆ་ཚིག་
གཅིག་ཀྱང་མི་བཤད་པར་སྡོད་པ་དང་། དོན་ཞིག་ལ་བརྟག་པ་དང་འདྲ། ཁོས་དེ་ལྟར་
སྐད་ཆ་ཚིག་གཅིག་ཀྱང་མི་བཤད་པར་དུས་ཚོད་གཅིག་གམ་གཉིས་ལ་བསྡད་རྗེས་ལོག་
འགྲོ། ཁོས་དེར ‘ལས་གྲོགས་ཚོ་དང་འབྲེལ་བ་བཟང་བོའི་རྒྱུན་སྐྱོང་བ’ ཞེས་ཟེར། འདི་
འདྲའི་འཚམས་འདྲི་དང་། འདི་འདྲའི་སྨྲ་མེད་དུ་སྡོད་པ་ནི། ཁོ་ལ་མཚོན་ན་ཡང་བཟོད་
དཀའ་བ་ཞིག་ཡིན་པ་མངོན་གསལ་རེད། ཁོ་ང་ཚོར་བལྟ་བར་ཡོང་དོན་ནི། ཁོས་དེ་ནི་
ལས་གྲོགས་ཚོར་བྱེད་འོས་པའི་ཁག་ཁུར་ཡིན་འདོད་པ་ཙམ་ཁོ་ན་ཡིན་སྲིད། ང་ཚོ་དགེ་
རྒན་ཚང་མ་ཁོ་ལ་སྐྲག་ལ། སློབ་གཙོ་ཡང་ཁོ་ལ་སྐྲག ཁྱེད་ཀྱིས་སོམས་དང་། ང་ཚོ་དགེ་
རྒན་རྣམས་ནི་མི་བསམ་བློ་ཅན་དང་ཚུལ་ལྡན་ཤ་སྟག་ཡིན། ཚང་མ་ཐུ་ཀེ་ཉེ་ཧྥུ་དང་ཤེ་
ཏེ་ལིནགྱི་ཤན་ཤུགས་བཟང་པོ་ཐེབས་མྱོང་མཁན་ཡིན། འོན་ཀྱང་རྒྱུན་དུ་ཆུ་ལྷམ་གྱོན་
ཞིང་ཆར་གདུགས་བཟུང་བའི་མི་དེས་སློབ་འབྲིང་འདིར་ལོ་བཅོ་ལྔའི་རིང་ལ་མངའ་བསྒྱུར་
བ་རེད། སློབ་འབྲིང་གཅིག་པུར་མངའ་བསྒྱུར་བར་ཧ་ལས་རྒྱུ་ཅི་ཡོད། ཁོས་གྲོང་ཁྱེར་ཧྲིལ་
བོར་མངའ་བསྒྱུར་བ་རེད། ང་ཚོ་འདི་གའི་ལྕམ་ཚོས་ཁོས་ཤེས་པར་སྐྲག་སྟེ། རེས་གཟའ་དྲུག་
པའི་ཁྱིམ་ཚང་གི་ཟློས་གར་དགོང་ཚོགས་ཀྱང་ཚོགས་ཐུབ་ཀྱིན་མེད། ཁོ་ཡོད་ན། ཆོས་པ་
ཚོས་ཀྱང་སྨྱུང་གནས་དུས་སུ་དམར་ཟས་ཟ་མི་ཕོད་ལ། ཤོའང་རྒྱག་མི་ཕོད། པེ་ལུ་ཁོ་ཧྥུ་ལྟ་
བུའི་མི་དེ་རིགས་ཀྱི་ཤན་ཞུགས་འོག་ཏུ་ལོ་བཅུ་ནས་བཅོ་ལྔའི་རིང་ལ་གྲོང་ཁྱེར་ཡོངས་ཀྱི་
མི་རྣམས་གང་ལའང་སྐྲག་པ་དང་། ཁོ་ཚོས་སྐད་ཆེན་པོས་སྐད་ཆ་སྨྲ་མི་ཕོད་པ་དང་། འཕྲིན་
སྐུར་མི་ཕོད་པ། གྲོགས་སྒྲིག་མི་ཕོད་པ། དཔེ་ཆར་ལྟ་མི་ཕོད་པ། དབུལ་བོར་སྦྱིན་པ་གཏོང་མི་
ཕོད་པ། གཞན་ལ་ཡི་གེ་འབྲི་ཀློག་ཁྲིད་མི་ཕོད་པ་རེད།”
ཨེ་ཝན་ཨེ་ཝན་ནེ་ཆིས་ཅི་ཞིག་སྨྲ་འདོད་དེ། ལུས་ནས་གྲེ་བ་བསལ། ཡིན་ཡང་སྔོན་
ལ་རྭ་ཙེར་མེ་བསྒོས་པ་དང་། ཟླ་བར་བལྟས་ཀྱང་བལྟས། དེ་ནས་ད་གཟོད་སྨྲ་བརྗོད་དག་
པའི་སྒོ་ནས་སྨྲས་པ།
“རེད། བསམ་བློ་ཡོད་པའི་མི་རྣམ་དག་གིས་ཐུ་ཀེ་ཉེ་ཧྥུ་ཀློག་པར་མ་ཟད། ཤེ་ཏེ་ལིན་
ཀློག་པ་དང་། པོ་ཁེར་སོགས་ཀྱང་ཀློག་པ་རེད། ཡིན་ཡང་ཁོ་ཚོས་དོན་འདི་འདྲར་མགོ་
སྒུར་ཞིང་། བཟོད་སྒོམ་བྱེད་པ་རེད། གནད་དོན་ནི་འདི་ན་ཡོད་པ་རེད།”
“པེ་ལུ་ཁོ་ཧྥུ་དང་ང་ཁང་བ་གཅིག་གི་ནང་དུ་བསྡད་ཡོད།” པུར་གེས་མུ་མཐུད་དེ་
སྨྲས་པ། “ཐོག་སོ་གཅིག་གི་ཐོག་ཏུ་བསྡད་ཡོད། ཁོའི་ཉལ་ཁང་གི་སྒོ་དང་ངའི་ཉལ་ཁང་
གི་སྒོ་ཁ་གཏད་ཡིན། ངེད་གཉིས་རྒྱུན་དུ་ཐུག་པ་དང་། ངས་ཁོས་ཁྱིམ་དུ་འཚོ་བ་ཇི་ལྟར་
རོལ་བ་ཤེས། ཁོའི་ཁྱིམ་གྱི་བྱེད་སྟངས་ཆ་ཚང་ཡང་དེ་ཡིན་ཏེ། ཉལ་ལྭ་དང་། ཉལ་ཞྭ་དང་།
དྲ་མའི་ནང་གླེགས་དང་། སྒོ་གཏན་སོགས་ཆ་ཚང་ཡོད་པ་དང་། བསྲུང་བྱ་དང་འཛེམ་
བྱ་རྣམ་པ་སྣ་ཚོགས་ཆ་ཚང་ཞིག་ཡོད། ད་དུང ‘ཨ་ཡ། ཀླན་ཀ་གང་ཡང་གཏན་ནས་མི་
འབྱུང་བར་ཤོག’ ཟེར། དཀར་ཟས་ཟོས་ན་བདེ་ཐང་ལ་གནོད་པ་ཡོད་ལ། དམར་ཟས་ཟོས་
ན་ཡང་མི་འགྲིག་པས། ཁོས་མི་གཞན་པས་པེ་ལེ་ཁོ་ཧྥུས་སྨྱུང་གནས་མི་བསྲུང་ཟེར་སྲིད་
པར་དོགས་ཏེ། ཁོས་མར་དུ་བསྲེགས་པའི་ལུ་ཉའི་ཤ་ཟ་ལ། འདི་ནི་དཀར་ཟས་
མིན་པ་སྨོས་ཅི་དགོས་ཀྱང་། སྨྱུང་གནས་དུས་སུ་ཁ་འཛི་བའི་ཟས་ཡིན་པར་ཡང་བཤད་མི་
ཐུབ། གཞན་གྱིས་ཁོར་ལྟ་ཚུལ་ངན་པ་འཛིན་པར་སྐྲག་སྟེ། ཁོས་གཡོག་མོ་མི་བཀོལ། དེའི་
རྐྱེན་གྱིས་ལོ་དྲུག་ཅུ་ཡས་མས་ཀྱི་རྒད་པོ་ཞིག་ཇ་མར་གླས་ཡོད། དེའི་མིང་ལ་ཨ་ཧྥ་ན་ཤི་
ཟེར། མི་འདི་ནམ་ཡིན་ཡང་བཟི་ནས་བ་རེ་བེ་རེར་གྱུར་ཡོད་ཅིང་། རྣམ་རིག་མི་གསལ།
སྔོན་ཆད་ཞབས་ཞུའི་དམག་བྱས་མྱོང་བས། ཚོད་མ་འགའ་བརྔོ་ཤེས། ཨ་ཧྥ་ན་ཤི་ནམ་རྒྱུན་
སྒོ་ཁར་ལངས་ཏེ། ལག་པ་གཉིས་བྲང་ཁར་བསྣོལ་ནས་འདུག་ལ། དངན་པ་འཐེན་བཞིན་
འདི་ལྟའི་སྐད་ཆ་གཅིག་ཆིག་ལབ་བྱེད་དེ།
‘མིག་སྔར་ནི། ཁོ་ཚོ་ལྟ་བུའི་མི་ནི་ངོ་མ་མང་དྲགས་ནས་མི་འགྲིག་པ་རེད།
“པེ་ལུ་ཁོ་ཧྥུའི་ཉལ་ཁང་ཆུང་བས་སྒམ་ཞིག་དང་འདྲ། ཉལ་ཁྲིའི་ཐོག་ཏུ་ཉལ་གུར་
ཡང་ཕུབ་ཡོད། ཁོ་མལ་དུ་འཛུལ་བ་ན། མགོ་བོ་ཉལ་ཐུལ་གྱིས་བཏུམས་པ་རེད། ནུབ་
ཅིག་ལ་ཁང་བའི་ནང་དུ་ཚ་རྨུགས་ཧ་ཅང་ཆེ། རླུང་གིས་དམ་པོར་གཏན་པའི་སྒོ་སྒུལ་ལ།
ཐབ་ཁུང་ནང་ནས་འུར་འུར་གྲག ཐབ་ཚང་ནང་ནས་ཤུགས་རིང་འཐེན་པའི་སྒྲ་ལྟས་ངན་
ཞིག་གྲག
“ཁོ་ཉལ་ཐུལ་འོག་ཏུ་སྐྲག་ནས་འདར་སིག་སིག་བྱེད། ཁོས་དོན་དག་ཅིག་འབྱུང་
སྙམ་སྟེ་སྐྲག་པ་དང་། ཨ་ཧྥ་ན་ཤི་ཡོང་ནས་ཁོ་གསོད་པའམ། རྐུན་མ་ཞིག་ནང་དུ་འཛུལ་
མི་ཡོང་ངམ་སྙམ་སྟེ་སྐྲག་པས། ཞག་གང་བོར་རྨི་ལམ་ངན་པ་རྨིས། ཞོགས་པར་ང་ཚོ་
མཉམ་དུ་སློབ་གྲྭར་འགྲོ་དུས། ཁོ་ཡི་མུག་པར་གྱུར་ཞིང་། གདོང་སྐྱ་བོར་གྱུར་འདུག ཁོ་
འགྲོ་སའི་སློབ་གྲྭ་དེར་མི་ཚོགས་མང་བས།
ཁོའི་ཡིད་ལ་འཇིགས་སྣང་དང་ཁོང་ཁྲོས་
ཁེངས་པ་གོར་མ་ཆག ཁོ་བོ་དང་དཔུང་བ་མཉམ་གཤིབ་ཀྱིས་འགྲོ་དགོས་པ་དེ་ཡང་ཁེར་
སྡོད་སྨྲ་ཉུང་གི་གཤིས་ཀ་ཅན་གྱི་མི་ཁོ་ལ་མཚོན་ན། ལས་སྡུག་པོ་ཞིག་ཡིན་པར་ངེས།
ང་ཚོའི་སློབ་ཁང་དུ་ཀུ་ཅོས་ཁེངས་འདུག’ ཁོས་དེ་སྐད་སྨྲས་ཏེ། ཁོའི་ཡི་མུག་
པའི་རྒྱུ་རྐྱེན་གསལ་བཤད་བྱེད་འདོད་པ་འདྲ་སྟེ། 'ངོ་མ་ཧ་ཅང་བཙོག་པ་ལ’ ཞེས་ཟེར།
“ཁྱེད་ཀྱིས་སོམས་དང་། ཀེ་རི་སེའི་སྐད་ཡིག་དགེ་རྒན་ཏེ། ཤུབས་སུ་འཛུལ་བའི་མི་
དེས་ཅུང་ཙམ་མིན་ན་གཉེན་སྒྲིག་བྱས་སོང་།”
ཨེ་ཝན་ཨེ་ཝན་ནེ་ཆིས་དེ་མུར་ཕྱིར་ཁང་བའི་ནང་དུ་བལྟས་ཏེ་སྨྲས་པ།
“ཁྱེད་ཀྱིས་ཀུ་རེ་མ་རྩེ།”
“ངོ་མ་ཡིན། བཤད་ན་ཡ་མཚན་ཞིག་ཡིན་མོད། འོན་ཀྱང་ཅུང་ཙམ་མིན་ན་ཁོས་
གཉེན་སྒྲིག་བྱས་སོང་། ལོ་རྒྱུས་དང་ས་ཁམས་ཀྱི་དགེ་རྒན་གསར་བ་ཞིག་སྟེ། ཕ་ཡུལ་ཨུ་
ཁེ་རན་ཡིན་པའི་སྨི་ཧ་ཨེ·ས་ཝེ་ཆི•ཁོ་ཝ་རེན་ཁོ་ཟེར་བ་ཞིག་ང་ཚོའི་སློབ་གྲྭར་མངགས་
ཡོང་། ཁོ་གཅིག་པུ་ཡོང་བ་མིན་པར། ཁོས་རང་གི་ཨ་ཅེ་ཝ་རེན་ཁ་ཡང་ཁྲིད་ནས་ཡོང་
ཡོད། ཁོ་ནི་གཟུགས་ཆེ་ཞིང་ལག་པ་ཆེ་བ། ཤ་རྩ་སྨུག་པོའི་ཕོ་གསར་ཞིག་ཡིན། ཁོའི་
གདོང་བྱད་ལས་ཁོའི་སྐད་ནི་ཕོ་སྐད་གདངས་དམའ་ཡིན་པ་ཤེས་ཐུབ་ལ། ངོ་མ་ཁོའི་སྐད་
ནི་ཟོ་བའི་ནང་གི་བྲག་ཆ་ལྟར ‘ཝང་། ཝང་། ཝང' ཟེར། མོ་ནི་ལོ་ཆུང་རྒྱུ་མེད་དེ། ལོ་
སུམ་ཅུ་ཡས་མས་ཤིག་ཡིན། མོ་གཟུགས་ཆེ་ཞིང་ལྷུན་ཆགས་པ། སྨིན་མ་སྟུག་པ། གདོང་
དམར་བ་ཞིག་སྟེ། མདོར་ན། མོ་ནི་བུ་མོ་ཞིག་མ་ཡིན་པར། ཁུ་བ་ཐིགས་པའི་སིལ་ཏོག་
ཅིག་རེད་ཅེས་བཤད་ཆོག་སྟེ། རྩེ་དགའ་ཆེ་ཞིང་གླེང་མོ་བག་ཕེབས་བྱེད་པ། རྒྱུན་དུ་ཨུ་རུ་
སུ་ཆུང་བའི་གླུ་ཆུང་ལེན་ལ། རྒྱུན་དུ་ཧབ་ཆ་བྱེད་པ་དང་། རང་དགར ་ཧ་ཧ་ཧ” ཞེས་
དགོད་སྒྲ་ལྷང་ལྷང་སྒྲོག་པར་བྱེད། ངས་དྲན་ཚུལ་ལྟར་ན། ང་ཚོས་ཁོ་ཝ་རེན་ཁོ་མིང་སྲིང་
དངོས་སུ་ངོ་ཤེས་པ་ནི་སློབ་གཙོ་ལ་མིང་བཏགས་ཐོབ་པའི་ཉིན་གྱི་སྟོན་མོའི་ཐོག་ཡིན། སྤྲོ་
ཉམས་བྲལ་ཞིང་སེམས་འཚབས་ལ། ཡི་མུག་པ་དང་། ཐ་ན་མིང་བཏགས་སྟོན་མོར་འགྲོ་
བ་ཡང་འོས་བབ་ཀྱི་གཞུང་དོན་ལ་འགྲོ་བར་ལྟ་བའི་དགེ་རྒན་ཚོའི་ཁྲོད་ནས། ང་ཚོས་གློ་
བུར་དུ་ཨ་ཧྥུ་ལོ་ཏུ་ཐེགསར་བ་ཞིག་རྦ་རླབས་ནང་ནས་ཚུར་ཡོང་བ་མཐོང་། མོས་ལག་
པ་གཉིས་རྒྱབ་ལག་བྱས་ཏེ་ཕར་འགྲོ་ཚུར་འགྲོ་བྱེད་ཅིང་། དགོད་པ་དང་གླུ་ལེན་ལ། བྲོ་
ལྡེམ་ལྡེམ་འཁྲབ། མོས་བརྩེ་དུང་ལྡན་པའི་སྒོ་ནས《རླུང་ལྡང་བ》ལེན་པ་དང་། རྗེས་
སུ་བརྩེ་དུང་མཚོན་པའི་གླུ་ཞིག་བླངས། དེའི་རྗེས་སུ་ཡང་གླུ་ཞིག་བླངས། མོས་པེ་ལུ་ཁོ་ཧྥུ་
ཐེ་བའི་ང་ཚོ་ཚང་མའི་ཡིད་འཕྲོག་པ་རེད། ཁོ་མོའི་རྩིབ་ཏུ་བསྡད་ཅིང་། དགའ་བས་མྱོས་
པའི་འཛུམ་མདངས་མངོན་བཞིན་སྨྲས་པ།
‘ཨུ་རུ་སུ་ཆུང་བའི་སྐད་འཇམ་ཞིང་གསལ་བ་དེས་གནའི་ཀེ་རི་སིའི་སྐད་ཡིད་
ལ་འཆར་དུ་བཅུག་བྱུང་།
“སྐད་ཆ་དེས་མོར་གོ་ཆོད་སོང་། མོ་སྤྲོ་བ་སྐྱེས་ནས་བསམ་པ་རྣམ་དག་གིས་ཁོ་ལ་
ཁ་བརྡ་བྱེད་མགོ་བརྩམས། ཁོ་ཚོར་ཀྱ་ཅ་ཆི་རྫོང་ན་གཞིས་ཀ་ཞིག་ཡོད་པ་དང་། མོའི་ཨ་
མ་དེ་ན་བསྡད་ཡོད་པ། དེ་ན་ཅི་འདྲའི་ཞིམ་པའི་ཆང་བ་ལི་ཡོད་ལ། ཅི་འདྲའི་ཞིམ་པའི་
མངར་ཀྭ་ཡོད་པ། ཅི་འདྲའི་བཟང་བའི་ཁ་པ་ཁེཡོད་པ། ཨུ་ཁེ་རན་མིས་ནན་ཀྭ་ལ་ཁ་པ་
ཁེ་ཟེར། ཆང་ཁང་ལ་ཤི་ནོ་ཁེ་ཟེར། ཁོ་ཚོས་ཉུང་མ་དམར་པོ་དང་ཚོད་དཀར་བསྐོལ་བའི་
ཉུང་མ་དམར་པོའི་ཁུ་བ་ལ ‘ཅི་འདྲའི་ཞིམ་པ་ལ། ཅི་འདྲའི་ཞིམ་པ་ལ། ངོ་མ་ཞིམ་ནས་
ཤི་ཐལ་ཟེར་བ་གླེང་།
ང་ཚོས་ཉན་གྱིན་ཉན་གྱིན་གློ་བུར་དུ་ཚང་མས་རིག་པ་འགུལ་བས། མ་བགྲོས་
གཅིག་མཐུན་གྱི་བསམ་ཚུལ་ཞིག་བྱུང་།
‘གལ་ཏེ་ཁོ་གཉིས་བཟའ་ཚོར་སྒྲིག་ཐུབ་ན། དེ་མི་བཟང་རྒྱུ་མེད།’ སློབ་གཙོའི་
ལྕམ་གྱིས་ང་ལ་སྐད་དམའ་མོས་སྨྲས་བྱུང་།
“རྒྱུ་རྐྱེན་ཅི་ཡིན་མི་ཤེས་ཏེ། ང་ཚོ་ཚང་མས་ད་གཟོད་ཡིད་ལ་དྲན་བྱུང་སྟེ། མ་
གཞིར་ང་ཚོའི་པེ་ལུ་ཁོ་ཧྥུ་ད་དུང་གཉེན་སྒྲིག་མེད་པ་དང་། དུས་འདིར་ང་ཚོ་ཡ་མཚན་པ་
སྟེ། ཁོའི་འཚོ་བའི་ཁྲོད་ཀྱི་འདི་འདྲའི་དོན་གལ་ཆེན་ཞིག་ང་ཚོས་ཅི་ལ་མི་ཤེས་པ་ཡིན་
ནམ། ང་ཚོས་སྔོན་ཆད་དོ་སྣང་མ་བྱས་པར་ད་བར་དུ་ཡོངས་སུ་བསྐྱུར་བ་རེད། ཁོས་བུད་
མེད་ལ་སྤྱིར་བཏང་དུ་རྣམ་འགྱུར་ཅི་འདྲ་འཛིན་པ་ཡིན་ནམ། འདི་འདྲའི་ཚེ་གང་གི་
དོན་ཆེན་གྱི་གནད་དོན་གལ་ཆེན་ཏེ། ཁོས་རང་གི་དོན་དག་འདི་ཇི་ལྟར་ཐག་གཅོད་པ་
ཡིན་ནམ། འདིའི་སྔོན་ལ་ང་ཚོས་དོན་འདིར་སེམས་ཁུར་ཅི་ཡང་བྱས་མྱོང་མེད། ང་ཚོས་
ཐ་ན་རང་ལ་བསམ་དུ་མ་བཅུག་པ་སྟེ། གནམ་གཤིས་ཅི་འདྲ་ཡིན་པར་མ་བལྟས་པར་ཆུ་
ལྷམ་གོན་ཞིང་། ཉལ་དུས་ནམ་ཡིན་ཡང་ཡོལ་བ་འཐེན་པའི་མི་ཞིག་ཀྱང་མི་གང་ཞིག་ལ་
དགའ་སྲིད་པ་དེ་རེད།
‘ཁོ་ལོ་བཞི་བཅུ་ལྷག་ལ་སོན་ཡོད། མོ་ཡང་ལོ་སུམ་ཅུ་རེད’ སློབ་གཙོའི་ལྕམ་
གྱིས་མོའི་བསམ་ཚུལ་སྨྲས་པ། ‘ངས་བལྟས་ན། ཁོའི་ཆུང་མ་བྱེད་པར་མོ་འཐད་རྒྱུ་རེད།
“ང་ཚོ་ནང་ས་རུ་ཁོམ་ནས་མདོ་མེད་དུ་གྱུར་པའི་རྐྱེན་གྱིས་དགོས་མེད་ཀྱི་གླེན་
ལས་གང་ཞིག་བྱས་མེད་དམ། འདི་ནི་བསྒྲུབ་དགོས་ངེས་ཀྱི་དོན་ཆེན་ཞིག་ཡིན་ཡང་ཚང་
མས་རྩ་བ་ནས་མ་བསྒྲུབས་པ་རེད། རེད། དཔེར་ན། པེ་ལུ་ཁོ་ཧྥུ་འདི། ཐ་ན་ཚང་མས་ཁོ་
ནི་གཉེན་སྒྲིག་བྱས་ཆོག་པའི་མི་ཞིག་ཡིན་པ་ཡིད་ལ་མ་ཤར་བ་ཡིན་ན། ང་ཚོས་གློ་བུར་
དུ་ཁོར་གཉེན་དོན་འདི་བསྒྲུབ་དགོས་དོན་ཅི་ཞིག་ཡོད་དམ། སློབ་གཙོའི་ལྕམ་དང་། སློབ་
གྲྭའི་ལྟ་རྟོག་པའི་ལྕམ་དང་། ང་ཚོའི་སློབ་འབྲིང་ནང་གི་ལྕམ་ཚང་མ་ནི་ཧུར་པོར་གྱུར་པ་
དང་། ཐ་ན་ཇེ་ཡག་ཏུ་གྱུར་ཏེ། གློ་བུར་དུ་འཚོ་བའི་དམིགས་འབེན་རྙེད་པ་དང་འདྲ་བར་
གྱུར། སློབ་གཙོའི་ལྕམ་གྱིས་ཟློས་གར་ཁང་དུ་གྲལ་ཤག་ཅིག་བཀོད་སྒྲིག་བྱས་ཡོད། ང་ཚོས་
བལྟས་ཚེ། ཝ་རེན་ཁ་གྲལ་ཤག་ཏུ་བསྡད་དེ་བསིལ་ཡབ་གཡོབ་ཀྱིན་འདུག་ལ། དགའ་ནས་
གདོང་ལ་འཛུམ་གྱིས་ཁེངས་ཡོད། མོའི་གམ་དུ་པེ་ལུ་ཁོ་ཧྥུ་བསྡད་ཡོད་དེ། ཉམས་ཆུང་ཞིང་
སྒལ་བ་སྒུར་ནས་ཡོད་པ་ནི། བལྟས་ཚོད་ལ་ད་སོ་མ་ཁྱིམ་ནས་སྐམ་པ་ཞིག་གིས་བཙིར་
ནས་ཁྱེར་ཡོང་བ་དང་འདྲའོ། །ངས་ཁྱིམ་དུ་དགོང་ཚོགས་བསྡུ་བར། ལྕམ་ཚོས་ང་ལ་ངེས་
པར་དུ་པེ་ལུ་ཁོ་ཧྥུ་དང་ཝ་རེན་ཁ་མགྲོན་དུ་འབོད་དགོས་ཟེར། མདོར་ན། འཕྲུལ་འཁོར་
འཁོར་བ་རེད། ཝ་རེན་ཁས་ཀྱང་གནས་ལ་འགྲོ་བར་མི་འཐད་པ་མི་བྱེད། མོ་ནི་མོའི་ནུ་
བོའི་སར་དེ་འདྲའི་སྐྱིད་པོ་ཞིག་མིན། ཁོ་ཚོས་ཉིན་རྒྱུན་དུ་བསྡིག་རེས་བྱེད་ཅིང་འཛིང་
གིན་ཡོད། དཔེར་ན། འདི་འདྲ་ཞིག་བྱུང་མྱོང་སྟེ། སྲང་དུ་ཁོ་ཝ་རེན་ཁས་ལམ་དེད་དེ་འགྲོ་
ཡིན་ཡོད། ཁོ་ནི་གཟུགས་ཆེན་སྟོབས་ཆེན་གྱི་སྐྱེས་པ་ཞིག་ཡིན། ཁོས་མེ་ཏོག་གཙག་དྲུབ་
མའི་ཚི་ལེན་ཞིག་གྱོན་ཡོད། ཞྭའི་འོག་ནས་སྐྲ་ཉག་མ་ཞིག་འཇུར་ནས་དཔྲལ་བར་བསྣར་
ཡོད། ཁོའི་ལག་པ་ཡ་གཅིག་ཏུ་དཔེ་ཆ་བསྡམས་མ་ཞིག་བཟུང་ཡོད་ལ། ལག་པ་ཡ་གཅིག་
ན་ཚིགས་ལྦ་ཅན་གྱི་འཁར་བ་སྦོམ་པོ་ཞིག་བཟུང་ཡོད། ཁོའི་རྗེས་སུ་ཁོའི་ཨ་ཅེ་འབྲང་
ཞིང་། ལག་ཏུའང་དཔེ་ཆ་ཞིག་བཟུང་ཡོད།
‘སྨི་ཧ་ཨེ་ལུ་ཁེ། ཁྱོད་ཨ། ཡིན་ཡང་ཁྱོད་ཀྱིས་དཔེ་ཆ་འདིར་གཏན་ནས་བལྟས་
མྱོང་མེད།' མོས་སྐད་ཆེན་པོས་རྩོད་པ་བྱེད་ཅིང་། ‘ངས་ཁྱོད་ལ་བཤད། ངས་མནའ་སྐྱེལ་
ཆོག ཁྱོད་ཀྱིས་ཡེ་ནས་བལྟས་མྱོང་མེད’ ཅེས་ཟེར།
ངས་ཁྱོད་ལ་ངས་བལྟས་མྱོང་ཞེས་བཤད་མྱོང་ངམ།’ ཁོ་ཝ་རེན་ཁོས་སྐད་ཅོར་
བརྒྱབ་པ་དང་། འཁར་བ་སར་བརྡབས་ནས་ལྡིག་ལྡིག་གྲག
འེ། བདག་གི་གོང་མ་ལྷ་ཨ། སྨི་ཧ་ཨེ་ལུ་ཁེ། ཁྱོད་ཁོང་ཁྲོ་ལངས་དོན་ཅི་ཡིན། ང་
ཚོས་གླེང་བ་ནི་རྩ་དོན་གྱི་གནད་དོན་ཡིན་པ་ཤེས་དགོས།
‘ངས་ཁྱོད་ལ་ངས་བལྟས་མྱོང་ཞེས་བཤད་མྱོང་ངམ།’ ཁོ་ཝ་རེན་ཁོས་སྐད་ཅོར་
བརྒྱབ་པ་དང་། སྐད་སྔར་ལས་ཆེ།
“ཁྱིམ་དུ་མི་གཞན་པ་ཡོད་ནའང་། ཁོ་ཚོས་འཛིང་ཅི་ཐུབ་བྱེད་པ་རེད། འདི་འདྲའི་
འཚོ་བ་དེར་མོ་བསུན་ཡོད་པས། རང་ལ་ཁང་ཆུང་ཞིག་ཡོད་པར་རེ་བ་བྱེད་པ་རེད། དེར་
མ་ཟད། མོའི་ལོ་ཡང་དྲན་ན་འགྲིག ད་ནི་འདེམ་པ་དང་བསལ་བའི་དུས་ཚོད་ཡོད་པ་མ་
རེད། མི་སུ་དང་གཉེན་སྒྲིག་ཀྱང་ཆོག ཀེ་རི་སེའི་སྐད་ཡིག་དགེ་རྒན་ཡིན་ཡང་གཉེན་
སྒྲིག་ཐབས་ཆག་བྱས་ཆོག་པ་རེད། ཞོར་དུ་བཤད་རྒྱུ་ཞིག་ནི། ང་ཚོའི་སྲས་མོ་ཚོ་མང་ཆེ་
བ་ནི་སུ་དང་གཉེན་སྒྲིག་ནའང་ཆོག གནས་ལ་འགྲོ་ས་ཞིག་ཡོད་ན་ཆོག ཝ་རེན་ཁས་
ང་ཚོའི་པེ་ལུ་ཁོ་ཧྥུ་ལ་དགའ་བའི་རྣམ་འགྱུར་སྟོན་མགོ་བརྩམས་པ་མངོན་གསལ་རེད།
“པེ་ལེ་ཁོ་ཧྥུ་ནི་ཅི་འདྲ་ཡིན་ཞེ་ན། ཁོ་ང་ཚོར་བལྟ་བར་འོང་བ་ནང་བཞིན་རྒྱུན་དུ་
ཝ་རེན་ཁ་ལ་བལྟ་བར་འགྲོ། ཁོ་སོང་བ་ན་མར་སྡོད་པ་དང་། སྐད་ཆ་ཚིག་གཅིག་མི་བཤད།
ཁོ་ཁ་རོག་གེར་བསྡད་ན། ཝ་རེན་ཁས《རླུང་ལྡང་བ》ལེན་པའམ། ཡང་ན་བསམ་ཟབ་བྱེད་
བཞིན་མོའི་མིག་ཁྲ་ཆུང་གིས་ཁོར་ལྟ་བ་དང་། ཡང་མིན་ན་གློ་བུར་དུ་ཧབ་ཆ་བྱེད་པ་རེད།
“་ཧ་ཧ་ཧ།’
“དགའ་རོགས་སྒྲིག་པ་དང་། ལྷག་པར་དུ་གཉེན་སྒྲིག་བྱ་བར་གཞན་གྱིས་སྐུལ་ན་
ནུས་པ་ཆེན་པོ་ཐོན་གྱིན་ཡོད་པས། མི་ཚང་མ་དང་། ལས་རོགས་དང་ལྕམ་ཚང་མས་པེ་ལེ་
ཁོ་ཧྥུ་ལ་སྐུལ་སློང་བྱེད་མགོ་བརྩམས་པ་སྟེ། ཁོ་གཉེན་སྒྲིག་རན་པ་དང་། ཁོའི་འཚོ་བར་མི་
འདང་ས་གཞན་མེད་པ་སྟེ། གཉེན་མ་བསྒྲིགས་པ་ཁོ་ན་ཡིན་པ་བཤད། ང་ཚོ་ཚང་མས་ཁོ་
ལ་རྟེན་འབྲེལ་ཞུས་པ་དང་། ཟོལ་མེད་རྣམ་དག་གི་རྣམ་འགྱུར་གྱིས་སྲོལ་རྒྱུན་སྣ་ཚོགས་
བཤད་པ་སྟེ། དཔེར་ན། ‘གཉེན་དོན་ནི་ཚེ་གང་གི་དོན་ཆེན་ཡིན་པ’ སོགས་སྨྲས། དེར་
མ་ཟད། ཝ་རེན་ཁ་མཛེས་ཤིང་། བློར་འབབ་པ་ཞིག་ཡོད་ཚུལ། མོ་ནི་རིམ་པ་ལྔ་པའི་ཞི་
དཔོན༸གྱི་བུ་མོ་ཡིན་པས། ས་ཞིང་དང་རྒྱུ་ནོར་ཡོད་ལུགས། ལྷག་པར་དུ་བུ་མོ་དེ་ནི་ཁྱོད་
ལ་ཟོལ་མེད་ཀྱི་དུང་བ་འཆང་མཁན་བུད་མེད་དང་པོ་ཡིན་ལུགས་སོགས་སྨྲས་པ་ན། ཁོ་
ཡང་མགོ་བོ་གདུགས་ལྟར་འཁོར་ནས་གཉེན་སྒྲིག་བྱ་རྒྱུའི་ཐག་བཅད།”
ཨེ་ཝན·ཨེ་ཝན་ནེ་ཆིས “འོ། མཚམས་འདིར་སླེབས་ན། ཁོའི་ཆུ་ལྷམ་དང་ཆར་
གདུགས་དོར་ན་འགྲིག་པ་རེད" ཅེས་ཟེར་
“ཁྱེད་ཀྱིས་བསམ་བློ་ཞིག་བཏང་ན། དེ་ནི་བསྒྱུར་ཐབས་མེད་པ་ཤེས་ཐུབ། ཁོས་ཝ་
རེན་ཁའི་འདྲ་པར་རང་གི་ཅོག་ཙེའི་ཐོག་ཏུ་བཞག་སྟེ། མཚམས་མེད་པར་ང་བཙལ་ཏེ།
ཝ་རེན་ཁ་གླེང་བ་དང་། ཁྱིམ་ཚང་གི་འཚོ་བ་གླེང་ལ། གཉེན་དོན་ནི་ཚེ་གང་གི་དོན་ཆེན་
ཡིན་པ་གླེང་། ཁོ་རྒྱུན་དུ་ཝ་རེན་ཁའི་ཁྱིམ་དུ་འགྲོ། འོན་ཀྱང་ཁོས་རང་གི་འཚོ་བ་རོལ་
སྟངས་ཅུང་ཙམ་ཡང་མི་བསྒྱུར་བ་རེད། ཐ་ན་དེ་ལས་ལྡོག་སྟེ། གཉེན་སྒྲིག་པར་ཐག་བཅད་
པ་དེས་ཁོ་ལ་ན་ཚ་བྱུང་བ་ལྟ་བུའི་ཤན་ཞུགས་ཀྱི་ནུས་པ་ཐོན་ཏེ། ཁོ་སྔར་བས་ཤ་རིད་ཅིང་
སྐྱ་བོར་གྱུར་པ་དང་།
སྔར་བས་ཁོའི་ཤུབས་ཀྱི་སྦུབས་སུ་འཁུམ་པར་གྱུར་པ་དང་འདྲའོ།
“ཁོས ‘ངས་ཝར་ཝ་ལº‧ས་ཝེ་ཤི་ན་བློར་འབབ’ ཅེས་ང་ལ་བཤད་པ་དང་། ངུ་
མ་དགོད་ཙམ་བྱས་ཏེ། ‘ངས་ཀྱང་མི་ཚང་མ་གཉེན་སྒྲིག་བྱེད་དགོས་པ་ཤེས་ཡོད། འོན་
ཀྱང་ཁྱེད་ཀྱིས་ཤེས་ཏེ།
དོན་འདི་བྱུང་བ་ཧ་ཅང་གིས་གློ་བུར་ཡིན། བསམ་བློ་
ཞིབ་མོ་ཞིག་བཏང་ན་ད་གཟོད་འགྲིག' ཅེས་ཟེར།
“ངས་ཁོ་ལ་བསམ་བློ་གཏོང་རྒྱུ་ཅི་ཞིག་ཡོད་དམ། གཉེན་སྒྲིག་བྱས་ན། ཡོད་ཚད་
འགྲུབ་སོང་བ་རེད’ ཅེས་སྨྲས།
‘མི་ཆོག གཉེན་དོན་ནི་ཚེ་གང་གི་དོན་ཆེན་ཡིན་པས། སྔོན་ལ་མ་འོངས་པའི་
འོས་འགན་དང་ཁག་ཁུར་ལ་ཚོད་དཔག་ཅིག་བྱེད་དགོས། རྗེས་སུ་བཟའ་འཁོན་
འདྲ་མི་འབྱུང་བ་བྱས་ན་བཟང་། དོན་འདིས་ངའི་སེམས་བློང་བློང་བོར་བཏང་ཞིང་། ད་ལྟ་
ང་ཞག་གང་བོར་གཉིད་མི་ཁུགས། དྲང་མོར་བཤད་ན། ང་སྐྲག་གི མོ་དང་མོའི་ནུ་བོར་
ཡ་མཚན་པའི་བསམ་བློའི་བྱེད་ཐབས་ཤིག་ཡོད། ཁྱེད་ཀྱིས་ཤེས་ཏེ། ཁོ་ཚོས་དོན་དག་
ལ་གླེང་བརྗོད་བྱས་ན་ཡ་མཚན་པ་ཞིག་རེད། མོའི་གཤིས་ཀ་ཡང་རྩེ་དགའ་ཆེ་བ་ཞིག་
ཡིན་པས་ན། དོན་དག་ཞིག་མི་འབྱུང་བའི་ངེས་པ་མེད། གཉེན་སྒྲིག་པ་ལ་སྐྱོན་མེད།’
“དེའི་རྐྱེན་གྱིས་ཁོས་གང་ཐུབ་ཀྱིས་བསྒྱངས་ནས་གཉེན་མ་བསླངས་པས། སློབ་
གཙོའི་ལྕམ་དང་། ང་ཚོའི་ལྕམ་ཚང་མ་བསུན་དུ་བཅུག་ཡོད། ཁོས་ནམ་ནམ་ཞར་ཞར་
ལ་མ་འོངས་པའི་འོས་འགན་དང་ཁག་ཁུར་ལ་ཚོད་དཔག་བྱེད་པ་དང་། དེ་བཞིན་དུ་
ཕལ་ཆེར་ཉི་མ་རེ་རེར་ཝ་རེན་ཁ་དང་མཉམ་དུ་འཆམ་འཆམ་བྱེད། ཕལ་ཆེར་འདི་ནི་
ཁོས་འདི་འདྲའི་གནས་ཚུལ་འོག་ཏུ་རང་གིས་བྱེད་དགོས་པའི་དོན་ཡིན་སྙམ་ཡོད་ཀྱང་
སྲིད། ཁྱིམ་ཚང་གི་འཚོ་བ་གླེང་བའི་ཆེད་དུ་ཁོ་རྒྱུན་དུ་ངའི་སར་ཡོང་། གལ་ཏེ་གློ་བུར་
དུKolossalische Scandalཞིག་བསླངས་མེད་པ་ཡིན་ན། མཐའ་མར་ཁོས་གཉེན་སློང་
སྲིད་ལ། དེ་བས་དགོས་པ་མེད་ཅིང་གླེན་རྟགས་ཚ་བའི་གཉེན་དོན་འདི་འགྲུབ་པར་འགྱུར་
སྲིད། ང་ཚོའི་ས་འདིར་ཁོམ་ནས་མདོ་མེད་པའི་རྐྱེན་གྱིས། འདི་ལྟའི་གཉེན་སྒྲིག་ཁྲི་སྟོང་
བྱས་པའི་སྔོན་སྲོལ་ཡོད་པ་རེད།
“གསལ་བཤད་བྱེད་དགོས་པ་ཞིག་ནི། ཝ་རེན་ཁའི་ནུ་བོ་ཁོ་ཝ་རེན་ཁོ་ནི་པེ་ལུ་ཁོ་
ཧྥུ་ངོ་ཤེས་པའི་ཉིན་དེ་ནས་བཟུང་སྟེ། ཁོ་ལ་སྡང་ཞིང་ཞེན་པ་ལོག་ཡོད་པ་རེད།
‘ངས་མི་ཤེས།’ ཁོས་རྒྱུན་དུ་ཕྲག་པ་གློད་ཀྱང་གློད་ནས་ང་ལ་སྨྲས་པ། ‘ཁྱོད་
ཚོ་ཇི་ལྟར་བདམ་པོཞེན་པ་ལྡོག་པ་འདི་དང་འགྲོགས་ཐུབ་སོང་བ་ངས་མི་ཤེས། འེ། སྐུ་
ཞབས་རྣམ་པ། ཁྱོད་ཚོས་འདི་རུ་འཚོ་བ་ཇི་ལྟར་རོལ་བ་ཡིན་ནམ། ཁྱོད་ཚོའི་ས་འདིའི་
མཁའ་དབུགས་ཀྱིས་མིའི་དབུགས་འགག་པར་བྱེད། ངོ་མ་སྡུག་པོ་རེད། ཁྱོད་ཚོ་ནི་སློབ་
དཔོན་དང་དགེ་རྒན་ལ་བརྩིས་ཆོག་གམ། ཁྱོད་ཚོ་ནི་དཔོན་རིགས་རེད། ཁྱོད་ཚོའི་འདི་
ག་ནི་སློབ་གྲྭ་མ་ཡིན་པར། གྲོང་ཁྱེར་གྱི་ཉེན་རྟོག་ཁང་རེད། ད་དུང་ཉེན་རྟོག་སོ་ལྟའི་ལྕོག་
ནང་དུ་སྐྱུར་དྲི་ང་བ་འཐུལ་བ་ཞིག་འདུག ང་མི་འདུག གྲོགས་པོ་རྣམ་པ། ང་ཁྱོད་ཚོའི་ས་
འདི་རུ་ཡུན་ཞིག་བསྡད་རྗེས། ཕྱིར་ངའི་ཕ་ཡུལ་གྲོང་ཚོར་འགྲོ་རྒྱུ་ཡིན། དེ་རུ་འབུ་གློ་ཉལ་
འཛིན་པ་དང་། ཨུ་ཁེ་རན་གྱི་བྱིས་པ་ཚོར་དཔེ་ཆ་ཁྲིད་ནས་འདུག་རྒྱུ་ཡིན། ཁྱོད་ཚོ་ནི་ཁྱོད་
ཚོའི་ཡུ་ཏདང་མཉམ་དུ་འདི་རུ་སྡོད་རྐྱང་བྱོས། ཁོ་ལ་ཡམས་ཕོག་ན་ད་གཟོད་བཟང་།
“དེ་མིན་ན་ཁོས་ཧབ་ཆ་བྱེད་ཅིང་། བགད་ནས་མཆི་མ་བཞུར་བ་རེད། ལན་རེར་ཕོ་
སྐད་གདངས་དམའ་དང་། ལན་རེར་སྐད་འཛེར་བའི་སྒོ་ནས་སྨྲ་ལ། ལག་པ་བགྲད་དེ་ང་
ལ་དྲིས་པ། 
‘ཁོ་ངའི་སར་ཡོང་ནས་བསྡད་དེ་ཅི་བྱེད་དམ། ཁོས་ཅི་བྱེད་འདོད་པ་རེད། ཁོ་
དེར་བསྡད་དེ་ཧོང་ཐོར་ནས་འདུག
“ཐ་ན་ཁོས་པེ་ལུ་ཁོ་ཧྥུ་ལ ‘སྡོམ་རྒན’ ཞེས་པའི་མཚང་མིང་ཞིག་ཀྱང་བཏགས་
འདུག ཁོའི་ཨ་ཅེ་ཝ་རེན་ཁ་དང ‘སྡོམ་རྒན’ གཉེན་སྒྲིག་རྩིས་བྱེད་པའི་དོན་དེ་ང་
ཚོས་ཁོར་གསང་ཡོད་པ་སྨོས་ཅི་དགོས། ཐེངས་ཤིག་ལ་སློབ་གཙོའི་ལྕམ་གྱིས་ཁོར་ཚིག་
ཟུར་ནས། ཁོའི་ཨ་ཅེ་ནི་མི་བརྟན་པོ་ཚང་མས་བརྩི་བཀུར་བྱེད་པའི་པེ་ལུ་ཁོ་ཧྥུ་དང་གཉེན་
སྒྲིག་བྱས་ན་ནི། དོན་བཟང་བོ་ཞིག་རེད་ཟེར་བ་ན། ཁོས་སྨིན་མ་གཟེངས་ནས་སྨྲས་པ།
‘འདི་ང་ལ་འབྲེལ་བ་མེད། མོ་དུག་སྦྲུལ་དང་གཉེན་སྒྲིག་བྱེད་ཀྱང་མོའི་དབང་
ཆ་ཡིན། མི་གཞན་གྱི་བྱ་བར་ཐེ་གཏོགས་བྱེད་པར་ང་མི་དགའ།
“ད་ལྟ། ཁྱེད་ཀྱིས་རྗེས་སུ་དོན་དག་ཅི་ཞིག་བྱུང་ཡོད་པ་གསན་རོགས་ཞུ། ཉིན་ཞིག་
ལ་མི་པྲ་ཆལ་ཞིག་གིས་ཟུར་ཟའི་རི་མོ་ཞིག་བྲིས་པ་དང་། རི་མོ་དེར་པེ་ལུ་ཁོ་ཧྥུས་ལག་ཏུ་
ཆར་གདུགས་བཟུང་ཞིང་། རྐང་བར་ཆུ་ལྷམ་གྱོན། དོར་མའི་སུག་ཤག་ཡར་བརྫེས། གྲུ་མོས་
ཝ་རེན་ཁ་ཁྲིད་ནས་འགྲོ་བཞིན་པ་བྲིས་ཡོད་ཅིང་། གཤམ་དུ ‘དགའ་རོགས་སྒྲིག་བཞིན་
པའི་མི’ ཞེས་པའི་ཡི་གེ་བཀོད་ཡོད། རི་མོ་དེར་ཁོའི་བཟོ་ལྟ་ཧ་ཅང་འདྲ་བོ་ཞིག་བྲིས་འདུག
རི་མོ་འབྲི་མཁན་དེས་ཞག་མ་འགར་བྲིས་ཡོད་ངེས་རེད། རྒྱུ་མཚན་ནི། རི་མོ་དེ་ཕོའི་སློབ་
འབྲིང་དང་བུ་མོའི་སློབ་འབྲིང་གི་དགེ་རྒན་རྣམས་དང་། ཆོས་ལུགས་སློབ་གྲྭའི་དགེ་རྒན་
རྣམས། སྲིད་གཞུང་གི་དཔོན་རིགས་བཅས་ཚང་མའི་ལག་ཏུ་རི་མོ་རེ་འབྱོར་ཡོད་ལ། པེ་
ལེ་ཁོ་ཧྥུ་རང་ཉིད་ཀྱི་ལག་ཏུའང་རི་མོ་གཅིག་འབྱོར་ཡོད། ཁ་མཚར་རི་མོ་དེས་ཁོ་ཧ་ཅང་
ཁ་སྐྱེངས་པར་བྱས་སོང་།
“ང་ཚོ་ཉལ་ཁང་ནས་མཉམ་དུ་ཐོན་པ་དང་། ཉིན་དེ་ནི་ཟླ་ལྔ་པའི་ཚེས་གཅིག་དང་།
གཟའ་ཉི་མ་ཡིན་པས། ང་ཚོ་དགེ་སློབ་རྣམས་སློབ་གྲྭར་འཛོམས་རྗེས། ཚང་མ་མཉམ་དུ་
གྲོང་ཁྱེར་འདབས་རོལ་གྱི་ནགས་ཚལ་ཞིག་ཏུ་སྐྱོ་བསང་ལ་འགྲོ་རྒྱུ་སྔོན་ནས་ཁ་ཆད་བྱས་
ཡོད། ངེད་ཅག་འགྲོ་དུས། ཁོའི་གདོང་མདོག་ཧ་ཅང་མི་སྡུག་པ་དང་། རྫ་རི་ལས་ཀྱང་ནག་
པོར་གྱུར་འདུག
“ཁོས་མཆུ་འདར་བའི་ངང་ནས ‘འཇིག་རྟེན་ཐོག་ཏུ་འདི་ལྟ་བུའི་མི་སྡུག་ཏོ་ཅན་
ཡང་ཡོད་པ་རེད་ཨང་ ཞེས་ཟེར།
“ཐ་ན་ངས་ཀྱང་ཁོ་ལ་སྙིང་རྗེ་སྐྱེས་བྱུང་། ང་ཚོ་འགྲོ་བཞིན་ཡོད་དུས། གློ་བུར་དུ་ཁོ་
ཝ་རེན་ཁོ་ལྕགས་རྟར་བཞོན་ནས་སླེབས་བྱུང༌། ཁོའི་རྗེས་སུ་ཝ་རེན་ཁ་ཡང་ལྕགས་རྟར་
བཞོན་ནས་སླེབས་བྱུང་། མོའི་ངོ་དམར་པོར་གྱུར་ཅིང་། ཐང་ཆད་ཡོད། ཡིན་ཡང་དགའ་
སྤྲོ་ཆེན་པོ་སྐྱེས་ཤིང་། དགའ་བ་འབུམ་གྱིས་ཁེངས་ཡོད།
“མོས ‘ངེད་ཅག་སྔོན་ལ་འགྲོ་ཡ’ ཞེས་ཟེར་ཞིང་། ‘གནམ་གཤིས་ཅི་འདྲའི་སྐྱིད་
པ་ལ། ཅི་འདྲའི་སྐྱིད་པ་ལ། སྐྱིད་ནས་ཤི་ཐལ' ཞེས་ཟེར་
“ཁོ་གཉིས་རྒྱང་དུ་སོང་ནས་མི་སྣང་བར་གྱུར། པེ་ལུ་ཁོ་ཧྥུའི་གདོང་མདོག་སྨུག་པོ་
ནས་སྐྱ་བོར་གྱུར། ཁོ་ཧད་སོང་། ཁོ་རང་སར་ལངས་ནས་ང་ལ་བལྟས་འདུག
‘ངས་གཅིག་འདྲི། འདི་ཅི་བྱས་པ་རེད།' ཅེས་ཁོས་དྲིས་ཏེ། ‘ཡང་ན། ངའི་
མིག་འཁྲུལ་བ་ཡིན་ནམ། སློབ་འབྲིང་གི་དགེ་རྒན་དང་བུད་མེད་ལྕགས་རྟར་བཞོན་ནས་
འགྲོ་བ་འདི་འདྲ་སྲོལ་དང་མཐུན་པ་ཡིན་ནམ’ ཞེས་ཟེར།
“ངས ་འདི་སྲོལ་དང་མི་མཐུན་པ་ཅི་ཡོད’ ཅེས་སྨྲས་པ་དང་། ‘ཁོ་ཚོ་ལྕགས་རྟར་
བཞོན་ན་བཞོན་ཆོག་པ་དང་། གང་དགའ་གང་སྐྱིད་ཀྱིས་རྩེས་ཆོག་པ་རེད’ ཅེས་སྨྲས།
“ཁོས ་འདི་ག་ལ་འགྲིག' ཅེས་སྐད་ཅོར་བརྒྱབ། ང་བློ་བདེ་བག་ཕེབས་སུ་སྡོད་
ཚུལ་ལ་ཁོ་ཡ་མཚན་ཏེ། ‘ཁྱེད་ཀྱིས་ཅི་བཤད་ཀྱིན་ཡོད’ ཅེས་ཟེར།
“ཁོའི་སེམས་རབ་ཏུ་འཁྲུགས་པས། སྔོན་དུ་འགྲོ་འདོད་མེད་པ་དང་། ཕྱིར་ཁྱིམ་
དུ་ལོག
“ཕྱི་ཉིན། ཁོ་ནི་སེམས་རྣལ་དུ་མི་གནས་ལ། ལག་པ་ཕུར་ཕུར་བྱེད་ཅིང་། ལུས་
འདར་སིག་སིག་བྱེད། ཁོའི་ངོ་མདངས་ལ་བལྟས་ན་ལུས་ཕུང་བདེ་གི་མེད་པ་ཐག་ཆོད་
རེད། སློབ་གྲྭ་མ་གྲོལ་གོང་ནས་ཕྱིར་ལོག་སོང་། འདི་ནི་ཁོའི་མི་ཚེ་ལ་ཐེངས་དང་པོ་རེད།
ཁོས་དྲོས་ཇ་ཡང་མ་འཐུངས། ཕྱི་རོལ་ནི་ཡོངས་སུ་དབྱར་ཁའི་ནམ་ཟླ་ཡིན་ཡང་། སྲོད་ལ་
སླེབ་ལ་ཉེ་དུས། ཁོས་གྱོན་ཆས་དྲོན་པོ་ཞིག་གྱོན་ཞིང་། དལ་ལྷོད་ལྷོད་ཀྱིས་ཁོ་ཝ་རེན་ཁོའི་
ཁྱིམ་དུ་སོང་། ཝ་རེན་ཁ་ཁྱིམ་ན་བསྡད་མེད། མོའི་ནུ་བོ་གཅིག་པུ་ཁྱིམ་ན་ཡོད་པ་དང་ཕྲད།
“ཁོ་ཝ་རེན་ཁོས་རྣམ་འགྱུར་གྲང་ཤུར་ཤུར་གྱི་སྒོ་ནས ‘བཞུགས’ ཞེས་སྨྲས་པ་
དང་། སྨིན་མ་བསྡུས། ཁོས་ཟ་མ་ཟོས་རྗེས། ཁོ་གཉིད་ལྕོག་ཅིག་བརྒྱབ་པས། གདོང་ན་
གཉིད་མདངས་ཤར་འདུག་ལ། ཚིག་པ་ཟ་ཡིན་ཡོད།
“པེ་ལུ་ཁོ་ཧྥུ་དེ་གར་ཁ་རོག་གེར་སྐར་མ་བཅུ་ཙམ་བསྡད་རྗེས། གཞི་ནས་ཁ་གྲག
‘ང་ཁྱེད་ཀྱི་སར་བཅར་དོན་ནི། ངའི་སེམས་ཀྱི་ཁུར་བོ་ཇེ་ཡང་དུ་གཏོང་བའི་
ཆེད་དུ་ཡོང་བ་ཡིན། ངའི་སེམས་ལྗིད་ལྟིག་གེར་འདུག ལྗིད་ལྟིག་གེར་འདུག མི་བསམ་
ནག་ཅིག་གིས་ཁ་མཚར་རི་མོ་ཞིག་བྲིས་འདུག དེར་ང་དང་ཅིག་ཤོས་ནི་ཁྱེད་དང་ང་
གཉིས་ཀར་འབྲེལ་བ་ཤིན་ཏུ་ཟབ་པའི་མི་ཞིག་དགོད་བྲོ་བའི་རྣམ་པར་བྲིས་འདུག ངས་
ཁྱེད་ལ་ང་བྱ་བ་འདི་དང་འབྲེལ་བ་སྤུ་ཙམ་ཡང་མེད་པ་ཁག་ཐེག་བྱེད་དགོས་པའི་འགན་
ཡོད་འདོད།………ང་ལ་འཕྱ་སྨོད་འདི་ལྟ་བུ་བྱེད་དགོས་པའི་བྱ་བ་ཞིག་ངས་བྱས་མ་མྱོང་། དེ་
ལས་ལྡོག་སྟེ། ཁོ་བོའི་བྱ་བྱེད་ནི་ནམ་ཡང་ཕྱོགས་གང་ཅི་ནས་སྐྱེས་བུ་དམ་པར་བརྗོད་ཆོག་
པ་ཞིག་ཡིན།
“ཁོ་ཝ་རེན་ཁོ་ནི་ཁོང་ཁྲོ་ལངས་ནས་འདུག་ལ། སྐད་ཆ་ཚིག་གཅིག་ཀྱང་མི་བཤད།
པེ་ལུ་ཁོ་གྒུས་ཡུད་ཙམ་ངང་སྒུག་བྱས་རྗེས། ཁོས་སྐད་ཆུང་ལ་ཉམ་ང་བའི་གདངས་ཕྱུང་སྟེ་
སྨྲས་པ།
‘ང་ལ་དོན་གཞན་ཞིག་ཁྱེད་ལ་བཤད་རྒྱུ་ཡོད། ངས་ནི་འདི་གར་དཔེ་ཁྲིད་བྱས་
ཏེ་ལོ་མང་སོང་། ཁྱེད་ནི་ཉེ་ལམ་བྱ་བ་བྱེད་མགོ་བརྩམས་པ་ཞིག་རེད། ང་ནི་ཁྱེད་ལས་ལོ་
ན་རྒན་པའི་ལས་གྲོགས་ཤིག་ཡིན་པས། ངས་ཁྱོད་ལ་ཟོལ་མེད་ཀྱི་ཁ་ཏ་ཞིག་བྱེད་དགོས་
པའི་ཁག་ཁུར་ཡོད་སྙམ། ཁྱེད་ལྕགས་རྟར་བཞོན་པ་སྟེ། འདི་ལྟར་སྤྲོ་འཆམ་བྱེད་པ་དེ་ན་
གཞོན་གྱི་སློབ་གསོའི་བྱ་བ་བྱེད་མཁན་ལ་མཚོན་ན། སྲོལ་དང་གཏན་ནས་མི་མཐུན།’
“ཁོ་ཝ་རེན་ཁོས ‘དེ་འདྲ་ཡིན་པ་ཇི་ལྟར་ཤེས’ ཞེས་ཕོ་སྐད་གདངས་དམས་དྲིས།
‘འདིར་འགྲེལ་བཤད་བྱེད་དགོས་དོན་ཨེ་ཡོད། སྨི་ཧ་ཨེ-ས་ཝེ་ཆི་ལགས། འདི་
ནི་སྨོས་མ་དགོས་པ་ཞིག་མ་རེད་དམ། གལ་ཏེ་དགེ་རྒན་ལྕགས་རྟར་བཞོན་ན། སློབ་མས་
དོན་བཟང་བསྒྲུབ་པའི་རེ་བ་འདོན་ཐུབ་བམ། ཁོ་ཚོས་བྱ་བ་ཚང་མ་ཕྱིན་ཅི་ལོག་སྟེ། སྤྱི་
ཚུགས་སུ་འགྲོ་བ་ལྟར་བྱེད་པ་ཁོ་ན་ཡིན་སྲིད། སྲིད་གཞུང་གིས་བྱ་བ་འདི་རིགས་བྱེད་
ཆོག་པ་བསྒྲགས་མེད་ན། དེ་བྱེད་མི་རུང་། ཁ་སང་ང་དངངས་སྐྲག་ཆེན་པོ་བྱུང་། ངས་ཁྱེད་
ཀྱི་ཨ་ཅེ་མཐོང་དུས། མིག་ལམ་མོག་མོག་པོར་གྱུར་སོང་། བུད་མེད་དམ་གཞོན་ནུ་མ་ཞིག་
ལྕགས་རྟར་བཞོན་ནས་འགྲོ་བ་འདི་ནི་ཧང་སངས་དགོས་པ་ཞིག་རེད།
དྲང་མོར་བཤད་ན། ཁྱེད་ཀྱིས་ཡང་སྙིང་ཅི་འདྲ་བྱེད་རྩིས་ཡོད་དམ།
‘ངས་བསྒྲུབ་དགོས་པའི་དོན་གཅིག་རང་ཡོད་པ་ནི། སྨི་ཧ་ཨེ•ས་ཝེ་ཆི་ལགས།
ཁྱེད་ལ་ཟོལ་མེད་ཀྱི་ཁ་ཏ་བྱ་རྒྱུ་དེ་ཡིན། ཁྱེད་ནི་ན་གཞོན་ཞིག་རེད། མདུན་ལམ་ཆེན་པོ་
ཡོད་པས། ཁྱེད་ཀྱིས་རང་གི་བྱ་བྱེད་ལ་ཅི་ནས་ཀྱང་གཟབ་གཟབ་བྱས་ན་ད་གཟོད་འགྲིག
འོན་ཀྱང་ཁྱེད་ཀྱིས་འདི་འདྲའི་འ་ལེ་འོལ་ལེ་བྱེད། ཨ་ཁ། འདི་འདྲའི་འ་ལེ་འོལ་ལེ་བྱེད་
པ་རེད། ཁྱེད་ཀྱིས་མེ་ཏོག་གཙག་དྲུབ་མའི་ཚི་ལེན་གྱོན་ཏེ་ཕྱི་ལ་འགྲོ་བ་དང་། རྒྱུན་དུ་
དཔེ་ཆ་ཁྱེར་ནས་སྲང་དུ་ཕར་འགྲོ་ཚུར་འགྲོ་བྱེད། ད་ལྟ་ཡང་ལྕགས་རྟར་བཞོན་ནས་འགྲོ་
བ་རེད། ཁྱེད་དང་ཁྱེད་ཀྱི་ཨ་ཅེ་གཉིས་ལྕགས་རྟཪ་བཞོན་ནས་འགྲོ་བ་དེ་སློབ་གཙོས་
ཐོས་སྲིད་པ་དང་། དེ་ནས་སློབ་གྲྭའི་ལྟ་རྟོག་པས་ཐོས་རྒྱུ་རེད། དེ་འདྲ་བྱས་ན་མཇུག་
འབྲས་ཡག་པོ་ཡོང་སྲིད་དམ།’
‘ང་དང་ཨ་ཅེ་ལྕགས་རྟར་བཞོན་པ་བཤད་པ་འདི་མི་གཞན་ལ་འབྲེལ་བ་མེད།
ཅེས་ཁོ་ཝ་རེན་ཁོའི་གདོང་དམར་པོར་གྱུར་ནས་སྨྲས་པ། ‘སུ་ཞིག་གིས་ངའི་ཁྱིམ་དོན་
དང་སྒེར་དོན་ལ་ཐེ་གཏོགས་བྱས་ན། ངས་དེ་མར་སོང་ཟེར་ངེས་ཡིན།
“པེ་ལུ་ཁོ་ཧྥུའི་གདོང་མདོག་སྐྱ་བོར་གྱུར་ཅིང་། ཡར་ལངས།
‘ཁྱེད་ཀྱིས་འདི་འདྲའི་སྐད་ཀྱིས་ང་ལ་སྐད་ཆ་བཤད་ན། ད་ངས་མུ་མཐུད་དེ་
བཤད་མི་ཐུབ།’ ཅེས་པེ་ལུ་ཁོ་ཧྥུས་སྨྲས་པ། ‘ཁྱེད་ཀྱིས་ངའི་མདུན་དུ་གོང་རིམ་དཔོན་པོ་
གླེང་དུས། ངས་ཁྱེད་ལ་ནམ་ཡང་འདི་ལྟར་མི་བཤད་པའི་རེ་བ་ཞུ། ཁྱེད་ཀྱིས་དཔོན་གཞུང་
ལ་གུས་བཀུར་བྱས་ན་འགྲིག་
‘ངས་གོང་རིམ་དཔོན་གཞུང་ལ་ངན་ཅི་ཞིག་བཤད་སོང་ངམ།’ ཞེས་ཁོ་ཝ་རེན་
ཁོས་དེ་ལྟར་དྲིས་པ་དང་། ཁོང་ཁྲོའི་ངང་ནས་བལྟས་ཏེ། ‘ཁྱེད་རང་ངའི་རིག་སར་མ་ཡོང་།
ང་ནི་ཚུལ་ལྡན་གཞུང་དྲང་གི་མི་ཞིག་ཡིན། སྐུ་ཞབས་ཁྱེད་ལྟ་བུར་གླེང་མོ་བྱེད་འདོད་མེད།
ང་བདམ་པོ་ལ་མི་དགའ།’ ཞེས་སྨྲས།
“པེ་ལུ་ཁོ་ཧྥུའི་སེམས་རབ་ཏུ་འཁྲུགས་ནས་འཚབ་བེ་འཚུབ་བེར་ལྭ་རིང་གྱོན།
གདོང་ལ་དངངས་སྐྲག་གི་རྣམ་འགྱུར་མངོན། འདི་ནི་ཁོའི་མི་ཚེ་འདིར་ཁོ་ལ་སྐད་ཆ་
འཛེམ་མེད་དུ་སྨྲས་པ་ཐེངས་དང་པོར་ཐོས་པ་ཡིན།
“པེ་ལུ་ཁོ་ཧྥུས ‘ཁྱེད་ཀྱིས་ཅི་བཤད་འདོད་ན། དེ་ལྟར་ཤོད’ ཅེས་བཤད་བཞིན་ཕྱི་
ཚོམས་ནས་སྒོར་ཐོན་ཏེ་སྐས་མགོར་སོང་བ་དང་། སླར་ཡང་སྨྲས་པ། ‘ངས་སྔོན་ལ་གསལ་
བཤད་ཅིག་བྱེད་དགོས་ཏེ།  ངེད་གཉིས་ཀྱི་སྐད་ཆ་ལ་མི་གཞན་གྱིས་ཉན་རྣ་བྱས་ཡོད་ཀྱང་
སྲིད་པས། ངེད་གཉིས་ཀྱི་སྐད་ཆ་ལ་གོ་བ་མི་ལོག་པའི་ཆེད་དང་། ཀླན་ཀ་འདྲ་མི་འབྱུང་
བའི་ཆེད་དུ། ངས་ངེད་གཉིས་ཀྱི་སྐད་ཆའི་ནང་དོན་སློབ་གཙོ་སྐུ་ཞབས་ལ་སྙན་སེང་ཞུ་
རྒྱུ།’ནང་དོན་གཙོ་བོ་གསལ་བཤད་ཞུ་རྒྱུ། ངས་དེ་ལྟར་མི་བྱེད་ཀ་མེད་ཡིན།’
‘སྙན་སེང་ཞུའམ། སོང་། ཁྱོད་སོང་ནས་སྙན་སེང་ཞུས།
“ཁོ་ཝ་རེན་ཁོས་ཁོའི་རྒྱབ་ནས་གོང་བ་ནས་བཟུང་སྟེ་ཤེད་ཀྱིས་འཕུལ་བ་ན། པེ་ལུ་
ཁོ་ཧྥུ་སྐས་ཐོག་ནས་རྦབ་ཏུ་གྲིལ་བ་དང་། ཁོའི་ཆུ་ལྷམ་པང་པང་པང་གྲག སྐས་དེ་ནི་མཐོ་
ཞིང་གཟར་བ་ཞིག་ཡོད་མོད། འོན་ཀྱང་ཁོ་ལ་རྨས་མ་བྱུང་། ཁོ་སྐས་རྟིང་ནས་ཡར་ལངས་
ཏེ་སྣ་ལ་ཕུར་ཕུར་བྱེད་ཅིང་། མིག་ཤེལ་ཆག་ཡོད་མེད་ལ་བལྟས། འོན་ཀྱང་ཁོ་སྐས་ཀ་ནས་
འགྲིལ་བའི་དུས་ཏག་ཏག་ལ་ཝ་རེན་ཁ་སླེབས་བྱུང་། མོས་ད་དུང་ལྕམ་གཉིས་ཁྲིད་ནས་
ཡོང་ཡོད། ཁོ་ཚོ་སྐས་རྟིང་དུ་ལངས་ཏེ་བལྟས་ནས་ཧང་སངས་འདུག འདི་ནི་པེ་ལུ་ཁོ་
དྷུར་མཚོན་ན་གནས་ཚུལ་གཞན་གང་བྱུང་བ་ལས་ཀྱང་སྡུག་པ་ཞིག་རེད། ཁོར་མཚོན་ན།
གཞན་གྱིས་འཕྱ་ཡུལ་དུ་འགྱུར་བ་ལས། རང་གི་སྐེ་དང་རྐང་བ་གཉིས་ཆག་ཀྱང་དགའ་
བར་འདོད་དེ། རེད་ཡ། འདི་ལྟར་བྱས་ན། གནས་ཚུལ་འདི་གྲོང་ཁྱེར་ཡོངས་ཀྱི་མིས་ཐོས་
པར་འགྱུར་བར་མ་ཟད། སློབ་གཙོས་ཐོས་འགྲོ་བ་དང་། སློབ་གྲྭའི་ལྟ་རྟོག་པས་ཀྱང་ཐོས་
འགྲོ་བ་རེད། ཨ་ཁ། ཀླན་ཀ་ཅི་ཡང་མི་འབྱུང་བར་ཤོག་ཨ། སླར་ཡང་མི་གཞན་གྱིས་ཟུར་
ཟའི་རི་མོ་ཞིག་འབྲི་སྲིད་ལ། མཐར་བཀའ་ལྟར་ཁོས་ལས་འཁྱུར་བྱེད་དགོས་པའི་གནས་
ཚུལ་ཡང་འབྱུང་སྲིད།
“ཁོ་ཡར་ལངས་རྗེས། ཝ་རེན་ཁས་ད་གཟོད་ཁོ་ཡིན་པ་ཤེས། མོས་ཁོའི་དགོད་བྲོ་
བའི་གདོང་དང་། ཁོའི་བལྟབས་ནས་གཉེར་བའི་ལྭ་རིང་། ཁོའི་རྐང་བར་གྱོན་པའི་ཆུ་ལྷམ་
བཅས་ལ་ལྟ་བ་དང་། གནས་ཚུལ་ཅི་ཞིག་བྱུང་བ་མ་ཤེས། མོས་ཁོས་ཡིད་གཟབ་མ་བྱས་
པར་སྐས་ཁ་ནས་ལྷུང་བ་རེད་སྙམ་སྟེ། རང་དབང་མེད་པར་གད་མོ་ཆེན་པོ་ཤོར་བ་དང་།
ཁང་བའི་ནང་དུ་དགོད་སྒྲས་ཁེངས།
ཧ་ཧ་ཧ།
“གསལ་ཞིང་དྭངས་པའི “ཧ་ཧ་ཧ་ དེས་བྱ་བ་ཐམས་ཅད་མཇུག་རྫོགས་པར་བྱས་པ་
སྟེ། གཉེན་དོན་མཇུག་རྫོགས་པ་དང་། པེ་ལུ་ཁོ་ཧྥུའི་མི་ཡུལ་གྱི་འཚོ་བ་མཇུག་རྫོགས་སོང་།
ཁོས་ཝ་རེན་ཁས་སྐད་ཆ་ཅི་ཞིག་བཤད་པ་མ་ཐོས། ཁོས་གནས་ཚུལ་ཅི་ཡང་མ་མཐོང་། ཁྱིམ་
དུ་སླེབས་རྗེས། ཁོའི་བྱ་བ་དང་པོ་ནི། ཅོག་ཙེའི་ཐོག་གི་ཝ་རེན་ཁའི་འདྲ་པར་བསྡུས་པ་དེ་
ཡིན། དེ་རྗེས་མལ་ཁྲིའི་ཐོག་ཏུ་ཉལ། དེ་ནས་ཁོ་མལ་ལས་ལང་རྒྱུ་མ་བྱུང་།
“ཕལ་ཆེར་ཉིན་གསུམ་གྱི་རྗེས་སུ་ཨ་ཧྥ་ཤི་ན་ང་བཙལ་དུ་ཡོང་ལ། མི་ཞིག་སྨན་
པ་འབོད་པར་མངག་དགོས་མིན་འདྲི། ཁོས་སྨྲས་པ་ལྟར་ན། ཁོའི་བདག་པོར་ཅི་ཞིག་
བྱུང་འདུག་ཟེར། ང་པེ་ལུ་ཁོ་ཧྥུའི་ཁང་བའི་ནང་དུ་སོང་ཚེ། ཁོ་ཉལ་ནས་ཡོལ་བ་འཐེན།
ཉལ་ཐུལ་བཀབ་འདུག་ལ། ཅི་ཡང་མི་སྨྲ་སྟེ། ཁོ་ལ་སྐད་ཆ་ཅི་དྲིས་ཀྱང་། ཁོས ‘རེད་
དམ ‘མིན' ཞེས་པ་གཅིག་པུ་ལས་གཞན་ཅི་ཡང་མི་སྨྲ། ཁོ་མལ་དུ་ཉལ་ནས་འདུག་ལ།
ཨ་ཧྥ་ཤི་ན་ནི་གདོང་ལ་སྐྱོ་མདོག་གིས་ཁེངས། སྨིན་མ་བསྡུས་ཏེ་ཁོའི་འགྲམ་དུ་ཕར་འགྲོ་
ཚུར་འགྲོ་བྱེད་ཅིང་། དངན་པ་རིང་བོ་འཐེན་གྱིན་འདུག ཡིན་ཡང་ཁོར་ཆང་ཁང་ལྟར་
གྱི་ཆང་དཀར་གྱི་དྲི་འཐུལ་འདུག
“ཟླ་བ་གཅིག་སོང་བ་ན། པེ་ལེ་ཁོ་ཧྥུ་ཚེ་ལས་འདས། ང་ཚོ་ཁོའི་པུར་སྐྱེལ་བར་སོང་།
དེ་ནི་སློབ་འབྲིང་གཉིས་ཀ་དང་ཆོས་ལུགས་སློབ་གྲྭའི་མི་ཚང་མ་སོང་བ་ལ་ཟེར་བ་ཡིན།
དུས་འདིར་ཁོ་པུར་སྒམ་དུ་ཉལ་ཡོད་དེ། རྣམ་འགྱུར་ཞི་ཞིང་དུལ་ལ། ཉམས་དགའ་བ་དང་།
ཐ་ན་དགའ་སྤྲོ་སྐྱེས་ཡོད། མཐར་རང་ཉིད་ཤུབས་ཤིག་ཏུ་བཅུག་པ་དང་། ད་ནས་ཕྱིར་
འབུད་མི་དགོས་པ་ལ་ཁོག་ན་དགའ་ཡོད་པ་དང་འདྲའོ། རེད་ཡ། ཁོའི་ཕུགས་འདུན་
མངོན་གྱུར་བྱས་པ་རེད། གནམ་རྒན་མས་ཀྱང་ཁོ་ལ་གུས་འདུན་མཚོན་པ་འདྲ་སྟེ། པུར་
སྐྱེལ་བའི་ཉིན་དེར་གནམ་ངོ་རུབ་ཅིང་། ཆར་བ་བབས་བྱུང་། ང་ཚོ་ཚང་མས་ཆུ་ལྷམ་གོན་
ཞིང་ཆར་གདུགས་བསྒྲེངས་ཡོད། ཝ་རེན་ཁ་ཡང་པུར་སྐྱེལ་བར་སོང་། པུར་སྒམ་དུར་ཁུང་
དུ་བཞག་པ་ན། མོ་ཡུད་ཙམ་ལ་ངུས་སོང་། ངས་ཨུ་ཁེ་རན་གྱི་བུད་མེད་མི་དགོད་པར་ངུ་
ཡིན་འདུག་པ་མཐོང་། ཁོ་ཚོར་མཚོན་ན་མི་ངུ་མི་དགོད་པའི་སེམས་གཤིས་ཤིག་ཡོད་པ་
མ་རེད།
“དྲང་མོར་བཤད་ན། པེ་ལུ་ཁོ་ཧྥུ་ལྟ་བུའི་མི་དུར་དུ་སྦས་པ་ནི་མི་རྣམས་དགའ་འོས་
པའི་དོན་ཞིག་རེད། ང་ཚོ་དུར་ས་ནས་ལོག་ཡོང་དུས། ཚང་མས་སེམས་སྡུག་དང་ཁེངས་
སྐྱུང་གི་རྣམ་འགྱུར་སྟོན་པ་ལས། སུས་ཀྱང་དགའ་མདོག་མི་སྟོན། སེམས་ཀྱི་འཆར་སྣང་
འདི་ལྟ་བུ་ནི། སྔོན་ཆད་སྔོན་ཆད་བྱིས་པའི་དུས་སུ་ཁྱིམ་དུ་མི་རྒན་པ་མེད་ཚེ། ང་ཚོ་སྐྱེད་
མོས་ཚལ་དུ་སོང་ནས་ཆུ་ཚོད་རེ་གཉིས་ལ་རྩེས་ཏེ། རང་དབང་ཅི་དགར་ལོངས་སུ་སྤྱོད་
པའི་དུས་སུ་ད་གཟོད་བྱུང་མྱོང་བ་རེད། ཚང་མས་བརྒྱུད་མྱོང་བ་རེད། ཨེ་མ། རང་དབང་ཨ།
རང་དབང་། རང་དབང་གི་གྲིབ་མ་ཙམ་ཡོད་པའམ། རང་དབང་ལོངས་སུ་སྤྱོད་ཆོག་པའི་རེ་
བ་ཉག་ཙམ་ཡོད་ན། མིའི་རྣམ་ཤེས་ལ་གཤོག་པ་སྐྱེ་སྲིད་པ་རེད། དེ་འདྲ་མ་ཡིན་ནམ།
“ང་ཚོ་དུར་ས་ནས་ཕྱིར་ལོག སེམས་ཁམས་ཧ་ཅང་བཟང་། འོན་ཀྱང་བདུན་ཕྲག་
གཅིག་ཀྱང་མ་འགོར་བར་འཚོ་བ་སྔར་ལྟར་རོལ་བར་གྱུར་ནས། སྔར་ལྟར་ཚ་ནན་དང་།
སྙིང་བོ་མེད་པ། ཟང་ཟིང་ཡིན། འདི་འདྲའི་འཚོ་བ་དེ་བཀག་སྡོམ་བྱེད་པའི་བཀའ་ཁྱབ་མ་
བསྒྲགས་པ་ལྟ་ཅི་སྨོས་ཀྱང་ཅི་དགོས། འོན་ཀྱང་དེ་ལྟར་ཡིན་ཆོག་པའི་ཆོག་མཆན་ཡང་
གསལ་བོ་ཐོབ་མེད་པ་རེད། དུས་བབ་ཕྲན་ཙམ་ཡང་ཇེ་བཟང་དུ་སོང་མེད། ངོ་མ། ང་ཚོས་
པེ་ལེ་ཁོ་ཧྥུ་དུར་དུ་སྦས་ཟིན་ནའང་། ད་དུང་ཤུབས་སུ་འཛུལ་བའི་མི་ཇི་སྙེད་ཅིག་ཡོད་ལ།
ཕྱིན་ཆད་ཀྱང་མི་དེ་རིགས་ཅི་ཙམ་ཐོན་པ་ཆ་མི་འཚལ་ལོ།
“གནད་དོན་ནི་འདི་ན་ཡོད།” ཅེས་ཨེ་ཝན་ཨེ་ཝན་ནེ་ཆིས་སྨྲས་རྗེས། རྭ་ཙེར་མེ་
བསྒོས་ནས་དུ་བ་འཐེན།
“དེ་འདྲའི་མི་ནི་རྗེས་སུ་ཅི་ཙམ་འབྱུང་བ་སུས་ཤེས་སམ།” པུར་གེས་སླར་ཡང་དེ་
སྐད་སྨྲས།
སློབ་འབྲིང་དགེ་རྒན་འདི་ཅ་ལག་ཁང་ནས་སྒོར་བུད། ཁོ་ནི་སྐྱེས་པ་གཟུགས་ཐུང་
ཤ་རྒྱགས་པ། ཀླད་པ་བྱི་བོ། སྨ་ར་ནག་པོ་བྲང་ཁར་སླེབས་པ་ཞིག་ཡིན། ཁོའི་རྗེས་སུ་ཁྱི་
གཉིས་འབྲང་ནས་སྒོར་བུད།
“ཅི་འདྲའི་མཛེས་པའི་ཟླ་འོད་ཨང་། ཅི་འདྲའི་མཛེས་པའི་ཟླ་འོད་ཨང་།” ཁོས་
མགོ་དགྱེ་ནས་བལྟས་ཏེ་དེ་སྐད་ཟེར།
དུས་འདིར་ནམ་གུང་ལ་སླེབས་ཡོད། ཁོས་གཡས་ཕྱོགས་སུ་བལྟས་པ་ན། གྲོང་ཚོ་
ཡོངས་མཐོང་ཐུབ། སྲང་ལམ་ཞིག་འདི་ནས་རྒྱང་དུ་འཐེན་ཡོད་པ་དང་། ཕལ་ཆེར་ལེ་
བར་ལྔ་ཙམ་ཡོད། ཡོད་ཚད་ནི་ལྷིང་འཇགས་དང་ཁུ་སུམ་གྱི་ཁྲོད་དུ་གཉིད་དུ་ཡུར་འདུག་
པ་སྟེ། གཡོ་འགུལ་ཅི་ཡང་མེད་ལ། གྲག་སྐད་ཅི་ཡང་མེད། རང་བྱུང་ཁམས་ཆེན་མོ་ནི་
འདི་འདྲའི་ལྷིང་འཇགས་ཡིན་པ་ལ་མི་ཡིད་མི་ཆེས་པ་ལྟར་སྣང་། ཟླ་འོད་འོག་གི་མཚན་
མོའི་ཁུ་སུམ་པའི་ཡངས་ཤིང་ཆེ་བའི་གྲོང་ཚོའི་སྲང་ལམ་དང་། སྤྱིལ་བོ། རྩྭ་དེའུ། ལྕང་མ་
བཅས་མིས་མཐོང་ན། མིའི་སེམས་ལྷོད་ལ་འབབ་ཅིང་སྐྱིད་པར་འགྱུར། དུས་འདིར་གྲོང་
ཚོ་ནི་མཚན་མོས་ཡོངས་སུ་བཏུམ་འདུག་པས་ན། ངལ་རྩོལ་དང་སྐྱོ་སྣང་། སྡུག་བསྔལ་
བཅས་ལ་གཡོལ་ཏེ། སེམས་ལྷོད་ལ་བབ་ནས་ངལ་གསོས་ཆོག་པས། དེ་འདྲའི་ཞི་འཇམ་
དང་། སེམས་སྨྲེང་བ། མཛེས་པ་ཞིག་རེད། སྐར་མས་བྱམས་བརྩེ་དང་བརྩེ་སེམས་ལྡན་པར་
གྲོང་ཚོར་བལྟས་འདུག་པ་དང་འདྲ་ལ། ས་གཞིའི་ཐོག་ཏུ་ད་ནི་མི་ངན་བྱ་ངན་མེད་པར་
ཡོད་ཚད་མཐུན་ཞིང་བཟང་བ་ལྟར་སྣང་ངོ་། །གཡོན་ཕྱོགས་སུ་བལྟས་ན། གྲོང་ཚོའི་མཐའ་
ནི་ས་ཞིང་ཡིན། ས་ཞིང་ནི་རྒྱང་རིང་གི་གནམ་མཐའི་བར་འཐེན་འདུག་པ་མཐོང་ལ། ཟླ་
འོད་འཁྱིལ་བའི་ཐང་ཆེན་འདིར་གཡོ་ཞིང་འགུལ་བ་ཅི་ཡང་མེད་ལ། གྲག་སྐད་ཀྱང་ཅི་
ཡང་མེད་དོ།
“གནད་དོན་ནི་འདི་ན་ཡོད།” ཅེས་ཨེ་ཝན་ཨེ་ཝན་ནེ་ཆིས་སླར་ཡང་ཐེངས་
གཅིག་སྨྲས་ཏེ། “ང་ཚོ་ནི་གྲོང་ཁྱེར་དུ་བསྡད་ཡོད་དེ། མཁའ་དབུགས་བཙོག་ལ། མི་
ཚོགས་ཀྱི་འཚང་ཁ་ཆེ། སྙིང་བོ་མེད་པའི་རྩོམ་ཡིག་འདྲ་འབྲི། ‘ཝུན་ཐེ’ རྩེས་ནས་
བསྡད་ཡོད། འདི་ཡོད་ཚད་ནི་ཤུབས་ཤིག་མ་ཡིན་ནམ། ལེ་ལོ་ཅན་དང་། གྱོད་གཏུག་པར་
དགའ་བའི་མི་དང་། ལས་ཅི་ཡང་མི་འཇོན་པའི་གློའུ་མོའི་ཁྲོད་དུ་ང་ཚོའི་མི་ཚེ་འཛད་
དུ་འཇུག་པ་དང་། རང་གིས་ངག་ཀྱལ་སྣ་ཚོགས་སྨྲ་བའམ་གཞན་གྱིས་སྨྲ་བར་ཉན་པར་
མཚོན་ན། འདི་དག་ཐམས་ཅད་ནི་ཤུབས་ཤིག་མ་ཡིན་ནམ། འུན། ཁྱེད་ཀྱིས་ཉན་འདོད་
ན། ངས་ཁྱེད་ལ་སློབ་གསོའི་དོན་སྙིང་ཧ་ཅང་ལྡན་པའི་གཏམ་རྒྱུད་ཅིག་བཤད་ཆོག”
“མིན། ད་གཉིད་རན་འདུག” ཅེས་པུར་གེས “བསྐྱུར་ནས་སང་ཉིན་བཤད་རྒྱུ་
བྱོས” ཟེར།
ཁོ་གཉིས་ཕྱིར་ཁང་བའི་ནང་དུ་སོང་ནས། རྩྭ་སྐམ་པོའི་ཐོག་ཏུ་ཉལ། སོ་སོས་རང་གི་
ཐོག་ལ་ཉལ་གཡོགས་བཀབ་སྟེ། རབ་རིབ་ཏུ་གཉིད་ལ་ཁད་ཡོད་ཚེ། ཐྲིག་ཐྲིག གློ་
བུར་དུ་ཕྱི་རོལ་ནས་གོམ་སྒྲ་ཡང་མོ་ཞིག་གྲག་པ་ཐོས་ལ། ཁང་བའི་ཐག་ཉེ་རུ་འགྲོ་ཡིན་
འདུག ཡུད་ཙམ་སོང་རྗེས། འགྲོ་མཚམས་བཞག་པ་དང་། ཡུད་ཙམ་བསྡད་རྗེས། ཐྲིག་
ཐྲིག ཡང་འགྲོ་འོང་བྱེད། ཝོ་ཝོ་ཞེས་ཁྱི་འབ་བྱུང་།
པུར་གེས “འདི་ནི་མ་ཧྥུ་ལ་ཕར་འགྲོ་ཚུར་འོང་བྱེད་པ་རེད” ཅེས་ཟེར།
རིམ་གྱིས་གོམ་སྒྲ་མི་ཐོས་པར་གྱུར།
“ཁྱོད་ཀྱིས་མི་རྣམས་ཀྱིས་རྫུན་ལས་པ་ལ་ལྟ་བ་དང་། རྫུན་སྨྲ་བར་ཉན་དགོས་
པ་རེད།” ཨེ་ཝན་ཨེ་ཝན་ནེ་ཆིས་འགྲེ་ལྡོག་ཅིག་བྱས་ཏེ་སྨྲས་པ། “མི་རྣམས་ཀྱིས་
ཁྱོད་ཀྱིས་ཁོ་ཚོས་ཟོལ་བྱས་པར་བཟོད་སྒོམ་བྱས་པའི་རྐྱེན་གྱིས། ཁྱོད་གླེན་པ་རེད་ཅེས་
བསྡིགས་པ་རེད། ཁྱོད་ཀྱིས་བརྙས་བཅོས་དང་མ་ཉེས་ཁ་གཡོགས་བཟོད་དགོས་པ་དང་།
ཁྱོད་གཞུང་དྲང་དང་རང་དབང་གི་མིའི་ཕྱོགས་སུ་ལངས་ཡོད་ཅེས་ཀུན་ལ་བཤད་མི་ཕོད་
ལ། ཁྱོད་རང་གིས་ཀྱང་རྫུན་ལས་ཀྱིན་ཡོད་པར་མ་ཟད། ད་དུང་འཛུམ་དམུལ་དམུལ་བྱེད།
ཁྱོད་ཀྱིས་འདི་ལྟར་བྱེད་དོན་ནི་རང་ཁ་གསོ་བའི་ཆེད་དུ་ཡིན་པ་སྨོས་ཅི་དགོས། དྲོད་ཁོལ་
ལྡན་པའི་ཁུག་ཀྱོག་ཅིག་ལག་ལ་ཡོང་ནས་སྐར་གང་མི་རི་བའི་དཔོན་ཆུང་ཞིག་བྱེད་པ་
ཙམ་ཡིན། མི་ཆོག ད་ནི་འདི་ལྟར་འཚོ་བ་རོལ་ནས་འདུག་མི་རུང་།”
“དེ་འདྲ་མ་བཤད། ཨེ་ཝན·ཨེ་ཝན་ནེ་ཆི་ལགས། ཁྱེད་ཀྱིས་གནད་དོན་གཞན་པ་
ཞིག་བཤད་ཀྱིན་ཡོད།” དགེ་རྒན་གྱིས “ད་གཉིད་ཡ” ཞེས་ཟེར།
ཧ་ལམ་སྐར་མ་བཅུ་ཙམ་འགོར་བ་ན། པུར་གེ་གཉིད་སོང་། ཨེ་ཝན་ཨེ་ཝན་ནེ་ཆི་
འགྲེ་ལྡོག་ཡང་ཡང་བྱེད་ཅིང་དངན་པ་འཐེན་ལ། རྗེས་སུ་ཡར་ལངས་ནས་ཡང་སྒོར་སོང་
བ་དང་། སྒོ་ཁར་བསྡད་དེ་རྭ་ཙེར་མེ་བསྒོས་ནས་དུ་བ་འཐེན།
1898ལོར།

སྐྱུར་སེའུ།

ཞོགས་པ་སྔ་མོ་ནས་ནམ་མཁར་ཆར་སྤྲིན་འཁྲིགས་འདུག ཉིན་དེར་རླུང་མི་ལྡང་
ལ། ཚ་བ་ཡང་མེད། ཡིན་ཡང་མི་ལ་སུན་སྣང་སྐྱེ་བ་ཞིག་ཡིན། གནམ་རུབ་ནས་སྐྱ་བོར་
གྱུར་པའི་ཉི་མར་ཕྲད་ན། ས་ཞིང་གི་མཁའ་རུ་སྤྲིན་ནག་འཐིབས་ནས་ཡུན་རིང་མི་ཡལ་
ཞིང་། བལྟས་ཚོད་ལ་ཆར་བ་འབབ་ལ་ཉེ་ཡང་མི་འབབ་ན། འདི་འདྲའི་གནམ་གཤིས་ལ་
ཕྲད་པ་རེད། ཕྱུགས་ཟོག་སྨན་པ་ཨེ་ཝན•ཨེ་ཝན་ནེ་ཆི་དང་། སློབ་འབྲིང་དགེ་རྒན་པུར་
གེ་གཉིས་སོང་ནས་ཐང་ཆད་ཡོད། ཁོ་ཚོས་བལྟས་ཚོད་ལ་ས་ཞིང་ནི་མུ་མཐའ་མེད་པར་
སྣང་། མདུན་དུ་བལྟས་ན། རྒྱང་གི་མི་རོ་ནོ་ཤི་ཚི་གུ་ཡེ་གྲོང་ཚོའི་རླུང་འཁོར་རབ་རིབ་
ཅིག་མཐོང་ཐུབ། གཡས་ཕྱོགས་སུ་རི་རྒྱུད་ཅིག་གྲོང་ཚོ་བརྒལ་ནས་རྒྱང་གི་མི་མཐོང་སར་
འཐེན་ཡོད། དེ་ནི་ཆུའི་ཕ་རོལ་ཡིན་ཞིང་། དེ་ན་རྩྭ་ཐང་དང་། ལྗང་ཏིག་ཏིག་གི་ལྕང་མ་
དང་། གཞིས་ཀ་ཡོད་ཅིང་། གལ་ཏེ་སྒང་དེའི་རྩེར་འགྲེང་ནས་བལྟས་ན། ཡང་འདི་འདྲའི་
མུ་མེད་ཀྱི་ས་ཞིང་དང་། གློག་འཕྲིན་གྱི་གློག་སྐུད་མཐོང་ལ། འབུ་ཕྲེང་བ་ནུར་བ་ལྟ་བུའི་
རྒྱང་གི་མེ་འཁོར་སྟར་ཕྲེང་འགྲོ་བའང་མཐོང་ཐུབ་པ་དང་། གནམ་ཐང་བའི་ཉིན་ཡིན་
ཚེ། དེ་ནས་རྒྱང་གི་གྲོང་ཁྱེར་ཡང་མཐོང་ཐུབ་པ་ཁོ་གཉིས་ཀྱིས་ཀྱང་ཤེས་ཡོད། ད་ནི་རླུང་
མེད་པའི་གནམ་གཤིས་འདི་ལ་ཕྲད་པས། རང་བྱུང་ཁམས་ཡོངས་ནི་ཞི་དུལ་གྱི་ངང་ནས་
བསམ་ཟབ་བྱེད་པ་ལྟར་སྣང་ངོ༌། །ཨེ་ཝན་ཨེ་ཝན་ནེ་ཆི་དང་པུར་གེ་གཉིས་ཀ་འདི་གའི་
ས་ཞིང་ལ་དགའ་བ་རབ་ཏུ་སྐྱེས་ཤིང་། གཉིས་ཀས་འདི་ལྟར་བསམ་པ་སྟེ། ས་འདི་ནི་ཅི་
འདྲའི་རྒྱ་ཆེ་ཞིང་། ཅི་འདྲའི་མཛེས་པ་
“ཐེངས་སྔོན་མར། ང་ཚོ་སྡེ་དཔོན་ཕུ་རོ་ཁོ་ཧྥེ་ཚང་གི་ཅ་ལག་ཁང་དུ་སྡོད་དུས།
ཁྱེད་ཀྱིས་གཏམ་རྒྱུད་ཅིག་བཤད་རྒྱུ་བྱས་ཡོད་ལ” ཞེས་པུར་གེས་སྨྲས།
“རེད། དེ་དུས་ངས་ངའི་ནུ་བོའི་དོན་དག་བཤད་བསམ་པ་ཡིན།"
ཨེ་ཝན•ཨེ་ཝན་ནེ་ཆིས་དངན་པ་རིང་བོ་ཞིག་འཐེན་རྗེས། རྭ་ཙེར་མེ་བསྒོས། ཁ་
གྲགས་ནས་གཏམ་རྒྱུད་བཤད་གྲབས་བྱེད། ཡིན་ཡང་། དེའི་ཚེ་ཆར་བ་བབས་བྱུང་། ཧ་
ལམ་སྐར་མ་ལྔ་ཙམ་འགོར་བ་ན། ཆར་ཆེན་བབས་བྱུང་། ཆར་བ་མཚམས་མེད་དུ་འབབ་
པས་ན། ནམ་ཞིག་ལ་འབབ་མཚམས་ཆད་པ་སུས་ཀྱང་མི་ཤེས། ཨེ་ཝན་ཨེ་ཝན་ནེ་ཆི་
དང་པུར་གེས་འགྲོ་མཚམས་བཞག་ནས་བསམ་བློ་གཏོང་། ཁྱི་ནི་ཆར་བས་བརླན་པས། རྔ་
མ་བརླ་བར་དུ་བཅུག་སྟེ། དེར་ལངས་ནས་ཁོ་ཚོར་རྣམ་འགྱུར་ལྷོད་བག་གིས་བལྟས་འདུག
“ང་ཚོས་ཆར་གཞའ་བྱ་ས་ཞིག་བཙལ་ན་ད་གཟོད་བཟང” ཞེས་པུར་གེས་སྨྲས་པ།
“དེས་ན་ཨ་ལོ་ཤན་ཚང་ལ་འགྲོ་ཡ། འདི་ནས་ཐག་ཧ་ཅང་ཉེ།”
“དེས་ན་ང་ཚོ་དེར་འགྲོ་ཡ།”
ཁོ་གཉིས་ཐུར་ལ་བབས་ནས་དཀྱོགས་ཏེ་སོང་། ལོ་ཏོག་བྲེགས་ཤུལ་གྱི་ཞིང་ནང་དུ་
མཚམས་རེར་དྲང་བར་སོང་། མཚམས་རེར་གཡས་སུ་སོང་ནས། མཐར་ལམ་ཆེན་དུ་
སླེབས་སོང་། ཅང་མ་འགོར་བར་དབྱར་བ་དང་སྐྱེད་ཚལ་མཐོང་བྱུང་ལ། དེ་ནས་འབྲུ་
མཛོད་ཀྱི་ཕིབས་དམར་པོ་ཡང་མཐོང་བྱུང་། དེ་ན་འོད་ཆེམ་ཆེམ་གྱི་ཆུ་བོ་ཞིག་ཡོད། དེ་
ནས་མཐོངས་ཡངས་པར་གྱུར་ཅིང་། མདུན་ཕྱོགས་ནི་ཆུ་ཆེན་པོ་ཞིག་ཡིན་ལ། རང་འཐག་
དང་ཕིབས་དཀར་པོ་ཅན་གྱི་ཁྲུས་ཁང་ཞིག་ཀྱང་ཡོད། འདི་ནི་ཨ་ལོ་ཤན་ཚང་ཡོད་སའི་སོ་
ཧྥེ་ནོ་གྲོང་ཚོ་ཡིན།
རང་འཐག་འཐག་གིན་ཡོད་ཅིང་། མཆིག་སྒྲ་ནི་ཆར་སྒྲ་ལས་ཆེ་ཞིང་། རགས་ཀྱང་
འདར་གྱིན་འདུག ཤིང་རྟའི་གམ་དུ་རྟ་འགའ་ཡོད་ཅིང་། ཆར་བས་སྦངས་ཞིང་མགོ་
དུད་ནས་འདུག མི་ཚོས་གསོ་སྒྱེ་རྒྱབ་ལ་བཀབ་ནས་ཕར་འགྲོ་ཚུར་འགྲོ་བྱེད། འདི་རུ་
ཆུ་དང་འདམ་གྱིས་ཁེངས་ཤིང་། མི་སྐྱིད་པར་སྣང་ལ། ཆུ་བོའང་འཁྱགས་ནས་དགའ་གི་
མེད་པ་ལྟར་སྣང་། ཨེ་ཝན•ཨེ་ཝན་ནེ་ཆི་དང་པུར་གེ་གཉིས་ཀྱི་ལུས་ཧྲིལ་བོ་སྦངས་པས།
མི་གཙང་ཞིང་མི་བདེ་བའི་ཚོར་སྣང་བྱུང་ལ། རྐང་བར་འདམ་བག་འབྱར་ནས་ཡར་མི་
ཁྱོགས། ཁོ་གཉིས་རགས་ཁ་ནས་ཕར་སོང་སྟེ། གྱེན་དུ་འགོས་ཏེ་ཕར་ཞིང་བདག་ཚང་གི་
འབྲུ་མཛོད་ཀྱི་ཕྱོགས་སུ་སོང་། ཕན་ཚུན་གྱི་ཐོག་ལ་ཁོང་ཁྲོ་ལངས་པ་ལྟར་སུས་ཀྱང་སྐད་
ཆ་མི་བཤད།
འབྲུ་མཛོད་ཞིག་ཏུ་འབྲུ་ཕྱར་འཕྲུལ་ཆས་ཀྱི་སྒྲ་ལྡི་རི་རི་གྲག སྒོ་ཕྱེ་ཡོད། རྡུལ་ལང་
ལོང་དུ་འཚུབ་འོང་། ཨ་ལོ་ཤན་ཁོ་རང་སྒོ་ཁ་ན་ལངས་ཡོད། ཁོ་ནི་ལོ་བཞི་བཅུ་ཅན་གྱི་
སྐྱེས་པ་ཞིག་ཡིན་ཞིང་། གཟུགས་ཆེ་ཞིང་ཤ་རྒྱགས་ལ། སྐྲ་རིང་བ་ཞིག་ཡིན། ཁོ་ནི་ཞིང་
བདག་ཞིག་རེད་ཟེར་བ་ལས་དགེ་རྒན་ཆེན་མོའམ་རི་མོ་མཁན་ཞིག་རེད་ཟེར་ན་འགྲིག
ཁོས་ཚི་ལེན་དཀར་པོ་ཡུན་རིང་མ་བཀྲུས་པ་ཞིག་གྱོན་ཡོད་ཅིང་། རྐེད་པར་ཐག་པ་ཞིག་
སྐ་རགས་ལ་བཅིངས་ཡོད། སྨད་ལ་རྐང་སྣམ་གོན་མེད། ནང་བུན་ཁོ་ན་གོན་
ཡོད། འཇུར་རྟའི་ཐོག་ཏུ་འདམ་དང་རྩྭ་འབྱར་ཡོད། ཁོའི་མིག་དང་སྣ་ལ་རྡུལ་ཆགས་ནས་
ནག་པོ་ཡིན། ཁོས་ཨེ་ཝན་ཨེ་ཝན་ནེ་ཆི་དང་པུར་གེ་ཡིན་པ་ཤེས་པས། དགའ་བར་གྱུར།
“སྐུ་ཞབས་རྣམ་པ་གཉིས། མ་ཁང་དུ་ཕེབས་དང”ཞེས་ཁོས་འཛུམ་བཞིན་
སྨྲས་པ་དང་། “ང་མྱུར་དུ་འོང་། སྐར་མ་གཅིག་ལས་མི་འགོར” ཞེས་ཟེར།
ཁང་བ་དེ་ཁང་བ་ཉིས་ཐོག་ཆེན་པོ་ཞིག་ཡིན། ཨ་ལོ་ཤན་འོག་ཁང་གི་ཁང་བ་གཉིས་
ཀྱི་ནང་དུ་བསྡད་ཡོད། དེ་ན་གུར་ཕིབས་དང་དྲ་མ་ཆུང་ཆུང་ཡོད། སྔོན་ཆད་ནི་གཉེར་
བ་ཚོའི་སྡོད་ཁང་ཡིན། ནང་གི་ཅ་ལག་སྟབས་བདེ་ཡིན། ནས་ཕྱེའི་གོར་སོབ་དང་། རིན་
དམའི་ཆང་དཀར་དང་། སྒ་ཆའི་དྲི་འཐུལ་འདུག ཉིས་ཐོག་གི་མ་ཁང་དུ་ཁོ་འགྲོ་བ་ཆེས་
ཉུང༌། མགྲོན་པོ་ཡོང་ན་ད་གཟོད་ཁོ་འགྲོ། ཨེ་ཝན་ཨེ་ཝན་ནེ་ཆི་དང་པུར་གེ་ཁང་བ་དེར་
སོང་ཚེ། བུད་མེད་ལོ་གཞོན་གཡོག་མོ་ཞིག་ཡོད། བཞིན་ཧ་ཅང་མཛེས། ཁོ་གཉིས་ཧད་
ནས་ལངས་ཏེ། ཕན་ཚུན་ལ་ཅེ་རེར་ལྟ།
“སྐུ་ཞབས་རྣམ་པ། ཁྱོད་ཚོས་གང་ལྟར་ཡང་ངས་ཁྱོད་ཚོ་མཐོང་ན་ཅི་འདྲའི་དགའ་
བ་ཤེས་སྲིད་རྒྱུ་མ་རེད།” ཨ་ལོ་ཤན་ཁོ་ཚོའི་རྗེས་སུ་འབྲངས་ནས་ཚོམས་ཕྱི་མར་སླེབས་
ཏེ་སྨྲས་པ་དང་། ཡང་ཁོས “ངོ་མ་ཡིད་ལ་འཆར་རྒྱུ་མ་རེད། ཕེ་ར་ཀུ་ཡ” ཞེས་གཡོག་མོ་
དེར་སྨྲས་པ། “མགྲོན་པོར་ལྭ་འགའ་བཙལ་ནས་བརྗེ་རུ་ཆུག་དང་། ཞོར་དུ་ང་ལ་ཡང་
བརྗེ་རྒྱུའི་ལྭ་ཞིག་ཁྱེར་ཤོག སྔོན་ལ་ང་ཁྲུས་ཤིག་བྱེད་དུ་འགྲོ་དགོས། ངས་དཔྱིད་ཀ་ནས་
ད་བར་བར་ཕལ་ཆེར་ཁྲུས་བྱས་མེད། སྐུ་ཞབས་རྣམ་པ། ཁྱོད་ཚོ་ཁྲུས་ཁང་དུ་འགྲོ་རྒྱུ་ཨེ་ཡིན།
ཁོ་ཚོས་གླགས་འདི་དང་བསྟུན་ནས་འདི་རུ་གྲ་སྒྲིག་ཅིག་བྱས་ཆོག་
མཛེས་མ་ཕེ་ར་ཀུ་ཡ་ནི་བལྟས་ཚོད་ལ་དེ་འདྲའི་གཉོམ་བག་ལྡན་ཞིང་། དེ་འདྲའི་ཞི་
དུལ་ལྡན་པ་ཞིག་ཡིན། མོས་ཁོ་ཚོར་ལག་ཕྱིས་དང་འདག་ཆལ་ཁྱེར་ཡོང་། ཨ་ལོ་ཤན་གྱིས་
མགྲོན་པོ་ཁྲིད་ནས་ཁྲུས་ཁང་དུ་སོང་།
“རེད་ཡ། ངས་ཡུན་རིང་ལ་ཁྲུས་མ་བྱས།” ཁོས་ལྭ་འཕུད་ཞོར་དུ་སྨྲས་པ། “ཁྱོད་
ཚོས་ལྟོས་དང་། ངའི་ཁྲུས་ཁང་ཧ་ཅང་བཟང་། འདི་ནི་ངའི་ཨ་ཕས་ཕུབ་པ་ཡིན། ཡིན་ཡང་
ཅི་ཡིན་མི་ཤེས་ཏེ། ང་ལ་ཁྲུས་བྱེད་པའི་དུས་ཚོད་མེད།”
ཁོ་རྡོ་སྐས་ཐོག་ཏུ་བསྡད་དེ། ཁོའི་སྐྲ་རིང་བོ་དང་སྐེ་ལ་འདག་ཆལ་བསྐུས་ནས་བཀྲུས་
ཁོའི་མཐའ་སྐོར་གྱི་ཆུ་ཁམ་པར་གྱུར།
“རེད། ངས་བལྟས་ནའང་དེ་རེད།” ཨེ་ཝན་ཨེ་ཝན་ནེ་ཆིས་ཁོའི་མགོར་
བལྟས་ཏེ་གོ་བ་ཟབ་པའི་ངང་ནས་སྨྲས།
“ངས་ཡུན་རིང་ལ་ཁྲུས་མ་བྱས།” ཨ་ལོ་ཤན་གྱིས་ངོ་ཚ་བའི་ངང་ཡང་གཅིག་
སྨྲས་པ་དང་། ཡང་འདག་ཆལ་གྱིས་ལུས་བཀྲུས་པས། ཁོའི་མཐའ་སྐོར་གྱི་ཆུ་སྣག་ཚ་སྔོན་
པོ་ལྟར་སྔོ་བར་གྱུར།
ཨེ་ཝན་ཨེ་ཝན་ནེ་ཆི་སྒོར་སོང་ནས་ཅལ་སེ་ཆུ་ནང་དུ་ལྡིང་སྟེ། ཆར་བའི་ནང་དུ་
ཆུ་ལ་རྐྱལ་བ་དང་། ཁོས་ལག་པ་བརྐྱངས་ནས་ཆུ་དཀྲུགས་པས། རྦ་རླབས་འཕྱོ་བ་དང་།
མེ་ཏོག་ལུག་མཉེ་དཀར་པོ་ནི་རྦ་རླབས་ཁ་ནས་ཕར་གཡོ་ཚུར་གཡོ་བྱེད། ཁོ་རྐྱལ་
ནས་ཆུ་དཀྱིལ་གྱི་ཟབ་སར་སོང་སྟེ། མགོ་རྟིང་བསློགས་ཏེ་ཆུར་འཛུལ་བ་དང་། སྐར་མ་
གཅིག་ཙམ་ནས་ས་གཞན་ཞིག་ནས་ཆུ་ཁར་འཇུར་འོངས། དེ་ནས་ཡང་རྐྱལ་ནས་རྒྱང་དུ་
སོང་། ཁོ་ཡང་ཡང་མགོ་རྟིང་བསློགས་ནས་ཆུར་འཛུལ་ཏེ་ཆུ་ཞབས་ལ་ཐུག་ཅི་ཐུབ་བྱེད།
“འེ་ཡ། བདག་གི་གོང་མ་ལྷ་ཨ།” ཞེས་ཁོས་ཡང་ཡང་སྨྲ་བ་དང་། རྐྱལ་ནས་ཧ་ཅང་སྐྱིད་
པར་གྱུར་ཡོད། “འེ་ཡ། བདག་གི་གོང་མ་ལྷ་ཨ།” ཞེས་ཁོས་སྨྲས་ནས་རང་འཐག་གི་
ཕྱོགས་སུ་རྐྱལ་ཏེ། དེར་ཡོད་པའི་ཞིང་བ་ཚོར་ཁ་བརྡ་བྱེད་ལ། ཡང་རྐྱལ་ནས་ཆུ་དཀྱིལ་དུ་
ཡོང་སྟེ་གན་རྐྱལ་བྱེད་ཅིང་། གདོང་ལ་ཆར་བ་འབབ་ཏུ་འཇུག པུར་གེ་དང་ཨ་ལོ་ཤན་
གྱིས་ལྭ་གྱོན་ནས་འགྲོ་གྲབས་བྱེད། འོན་ཀྱང་ཁོ་སྔར་བཞིན་མགོ་རྟིང་བསློགས་ཏེ་ཆུར་
འཛུལ་གྱིན་འདུག
“འེ་ཡ། བདག་གི་གོང་མ་ལྷ་ཨ།” ཞེས་ཁོས “འེ་ཡ། ལྷས་སྙིང་རྗེ་བའི་ང་སྐྱོབ་
རོགས” ཞེས་ཟེར།
“ད་ཁྱེད་རྐྱལ་ནས་ཆོག་གི་ཡ” ཞེས་པུར་གེས་ཁོར་དེ་སྐད་སྨྲས།
ཁོ་ཚོ་ཕྱིར་ཁང་བའི་ནང་དུ་སླེབས། ཐོག་ཁང་གི་མགྲོན་ཚོམས་སུ་སྒྲོན་མེ་བསྒྲོན་
པའི་བར་སྒུག་རྗེས། པུར་གེ་དང་ཨེ་ཝན“ཨེ་ཝན་ནེ་ཆི་གཉིས་ཀྱིས་དར་གོས་ཀྱི་ལྭ་རིང་
དང་རྟིང་ལྷམ་དྲོན་པོ་གོན་ཏེ། རྐུབ་སྟེགས་མཐའ་ར་མར་བསྡད། ཨ་ལོ་ཤན་རང་གིས་ཀྱང་
གདོང་གཙང་མར་བཀྲུས། སྐྲ་ཤད། སྟོད་ལྭ་སོ་མ་གྱོན་ནས་མགྲོན་ཚོམས་སུ་ཕར་འགྲོ་ཚུར་
འགྲོ་བྱེད། དེ་ནི་གཙང་མ་དང་དྲོ་འཇམ། ལྭ་སྐམ་པོ། བདེ་ཡང་གི་ལྷམ་ལོངས་སུ་སྤྱོད་པའི་
སྐྱིད་སྣང་ཉམས་སུ་མྱོང་བ་མངོན་གསལ་རེད། སྒུག་ནས་མཛེས་སྒེག་གི་ཕེ་ར་ཀུ་ཡ་ས་
གདན་ཐོག་ཏུ་གོམ་སྒྲ་ཅི་ཡང་མེད་པའི་ངང་ཡོང་སྟེ། ཞི་དུལ་གྱིས་འཛུམ་བཞིན་སྡེར་མའི་
ཐོག་ཏུ་སིལ་ཉོག་བླུགས་པའི་ཇ་བཀྱགས་ནས་ཡོང་། དུས་དེར་ད་གཟོད་ཨེ་ཝན་ཨེ་ཝན་
ནེ་ཆི་ཁ་གྲག་ནས་ཁོའི་གཏམ་རྒྱུད་བཤད་མགོ་བརྩམས། པུར་གེ་དང་ཨ་ལོ་ཤན་གཉིས་
ཀྱིས་ཉན་གྱིན་ཡོད་པར་མ་ཟད། མཐའ་ཤིང་གསེར་ཤན་མའི་ནང་དུ་བཞག་པའི་བརྙན་
རིས་ཀྱི་བཙན་ཞིང་ལྷིང་འཇགས་ཀྱིས་ཁོ་ཚོར་བལྟས་པའི་རྒན་གཞོན་ལྕམ་མོ་དང་དམག་
དཔོན་ཚོས་ཀྱང་ཉན་ཡོད་པ་ལྟར་སྣང་ངོ་།
“ང་ཚོར་སྤུན་གཉིས་ཡོད” ཅེས་ཁོ་ཁ་གྲག་ནས་སྨྲས་པ། “ང་སྟེ་ཨེ་ཝན་ཨེ་ཝན་ནེ་
ཆི་དང་། ནུ་བོ་སྟེ་ནི་ཀུ་ལ•ཨེ་ཝན་ནེ་ཆི་ཡིན། ཁོ་ང་ལས་ལོ་གཉིས་ཀྱིས་ཆུང་། ངས་ལག་
རྩལ་ལས་རིགས་སྦྱངས་པས། ཕྱུགས་ཟོག་སྨན་པ་བྱས། ནི་ཀུ་ལས་ནི་ལོ་བཅུ་དགུ་པ་ནས་
ཁྲལ་སྡུད་ལས་ཁུངས་སུ་བྱ་བ་བྱས་ཟིན། ཨ་ཕ་ཆི་མུ་ས-གི་མ་ལེད་སི་ཁི་ནི་མ་གཞི་ནས་
གཞོན་ནུ་དམག”ཡིན། རྗེས་སུ་གོ་གནས་འཕར་ཏེ་དམག་དཔོན་བྱས་པས། ང་ཚོར་མི་
རབས་སུ་རྒྱུན་འཛིན་བྱས་ཆོག་པའི་མི་དྲག་གི་ཐོབ་ཐང་དང་ཞིང་གཞིས་ཆུང་ཆུང་ཞིག་
བཞག་ཡོད། ཨ་ཕ་ཤི་རྗེས། ཞིང་གཞིས་ཆུང་ཆུང་དེ་བུ་ལོན་དུ་བཅལ་བ་རེད། གང་ལྟར་
ཡང་། ང་ཚོའི་བྱིས་དུས་ནི་གྲོང་གསེབ་ཏུ་རང་དབང་གང་དགའ་བྱས་ནས་ཡོང་བ་ཡིན།
ང་ཚོ་ནི་ཞིང་བའི་བྱིས་པ་དང་གཅིག་འདྲ་ཡིན་ཏེ། ཉིན་གང་བོར་ས་ཞིང་དང་ནགས་སུ་
རྟ་འཚོ་བ་དང་། ཤིང་ཤུན་བཤུ་བ། ཉ་འཛིན་པ་སོགས་བྱས་ནས་ཡོང་། ཁྱོད་ཚོས་
ཤེས་པ་རེད། མི་ཞིག་གིས་ཚེ་གང་ལ་ལུ་ཉ་ཞིག་བཟུང་བའམ། ཡང་ན་སྟོན་ཁར་
རྟོང་བྱ་ལྷོ་རུ་འཕུར་བ་ཐེངས་གཅིག་མཐོང་བ་སྟེ། གནམ་ཐང་བའི་ཉིན་མོར་གྲོང་
ཚོའི་བར་སྣང་དུ་བྱ་ཁྱུ་དང་ཁྱུ་ཇི་ལྟར་འཕུར་བ་མཐོང་ན། ཁོ་ནི་གྲོང་ཁྱེར་གྱི་མི་ཞིག་བྱེད་
མི་འདོད་དེ། ཁོས་འཆི་རག་བར་དུ་རང་དབང་གི་འཚོ་བར་རེ་བ་ལྷོད་མེད་བྱེད་པ་རེད།
ངའི་ནུ་བོ་ནི་ཁྲལ་སྡུད་ལས་ཁུངས་སུ་མཆི་ཡང་ནམ་ཡང་གྲོང་གསེབ་དྲན་པ་རེད། ལོ་རེ་
རེ་བཞིན་འདས་སོང་། ཁོ་སྔར་བཞིན་སྔར་གྱི་ཁ་མལ་ན་ཡོད་ཅིང་། ནམ་ཡང་ཡིག་ཆ་བཤུ་
འབྲི་བྱེད་དགོས། ནམ་ཡང་དོན་གཅིག་བསམ་པ་སྟེ། ཇི་ལྟར་བྱས་ནས་གྲོང་གསེབ་ཏུ་ལོག་
པ་དེ་ཡིན། ཁོའི་འདི་འདྲའི་དྲན་ཚུལ་དེ་རིམ་གྱིས་ཁོའི་རེ་སྨོན་གསལ་བོ་ཞིག་ཏུ་གྱུར་
ཅིང་། འཁྲུལ་སྣང་ཞིག་ཏུ་གྱུར་ཏེ། ཆུ་འགྲམ་མམ་མཚེའུའི་ངོགས་སུ་གཞིས་ཀ་ཆུང་ཆུང་
ཞིག་ཉོ་ཐུབ་ན་ད་གཟོད་བཟང་བར་འདོད།
“ཁོ་ནི་མི་ངང་རིང་སེམས་བཟང་ཞིག་ཡིན། ང་ཁོར་དགའ། ཡིན་ཡང་། རང་ཉིད་
རང་ཚང་གི་གཞིས་ཀ་ཆུང་ཆུང་ནང་དུ་བཅུག་ནས་མི་ཚེ་གང་བོར་སྡོད་པའི་རེ་སྨོན་
ལ་ངས་ནམ་ཡང་སེམས་ཁུར་མི་བྱེད། མི་ཚོས་རྒྱུན་དུ་མི་ལ་ས་ཁྲུ་གསུམ་དགོས་པ་ཙམ་
ཡིན་ཟེར། འོན་ཀྱང་ཁྲུ་གསུམ་གྱི་ས་ནི་པུར་ལ་མཁོ་བའི་ས་ཡིན་པ་ལས། མི་གསོན་པོར་
དགོས་པའི་ས་མིན་པ་ཤེས་དགོས། ད་ལྟ་མི་ལ་ལས་གལ་ཏེ་ང་ཚོའི་ཤེས་ཡོན་ཅན་ཚོ་ས་
ཞིང་ལ་ཟེ་ཆགས་ནས། གཞིས་ཀ་ཞིག་ཡོད་པར་རེ་བ་བྱེད་པ་ནི་དོན་བཟང་ཞིག་རེད་ཟེར།
ཡིན་ཡང་། གཞིས་ཀ་དེ་འདྲ་ཡང་ཁྲུ་གསུམ་ཙམ་གྱི་ས་ཡིན་པ་ཤེས་དགོས། གྲོང་ཁྱེར་དང་
བྲལ་ཏེ། འཐབ་རྩོད་དང་བྲལ་ཏེ། འཚོ་བའི་ཅ་ཅོ་དང་བྲལ་ཏེ། དབེན་པར་སྡོད་པ་དང་།
རང་གི་གཞིས་ཀར་ཡིབས་ནས་སྡོད་པ་དེ་ནི་འཚོ་བར་བརྩི་མི་རུང་། དེ་ནི་རང་ཁེ་རང་
ཕན་དང་། སྒྱིད་ལུག་ཡིན། དེ་ནི་སྒྲུབ་སྦྱོང་རིང་ལུགས་ཡིན་ལ། གྲུབ་འབྲས་སྟོན་རྒྱུ་མེད་
པའི་སྒྲུབ་སྦྱོང་རིང་ལུགས་ཡིན། མི་ལ་མཁོ་བ་ནི་ས་ཁྲུ་གསུམ་ཙམ་མིན་ལ། གཞིས་ཀ་
ཞིག་ཀྱང་མིན་པར། སའི་གོ་ལ་ཧྲིལ་བོའམ། རང་བྱུང་ཁམས་ཧྲིལ་བོ་ཡིན། ཡངས་ཤིང་རྒྱ་
ཆེ་བའི་གནམ་ས་རུ་ད་གཟོད་མིས་ཁོའི་རང་དབང་གི་བསམ་བློའི་རྒྱུ་སྤུས་དང་ཁྱད་ཆོས་
ཡོངས་སུ་ཅི་འདོད་དུ་འདོན་ཐུབ་པ་ཡིན།
“ངའི་ནུ་བོ་ནི་ཀུ་ལ་ཁོའི་གཞུང་ལས་ཁང་དུ་བསྡད་དེ། མ་འོངས་པར་ཁོ་རང་གི་
ཁྱིམ་ཚང་གི་ཚོད་དཀར་ཁུ་བ་ཇི་ལྟར་འཐུང་བ་དང་། ཁུ་བ་དེའི་དྲི་ཞིམ་ལྷས་ཡོངས་སུ་
འཐུལ་བ། ཁོས་ནེའུ་གསིང་དུ་ཟ་མ་ཇི་ལྟར་ཟ་བ། ཉི་མའི་འོག་ཏུ་ཇི་ལྟར་ཉལ་བ། ཆུ་ཚོད་
འགར་བསྟུད་མར་སྒོ་ཕྱིའི་རྐུབ་སྟེགས་སུ་བསྡད་དེ། ས་ཞིང་དང་ནགས་ཚལ་ལ་རྒྱང་ལྟ་
ཇི་ལྟར་བྱེད་པ་སོགས་འཆར་སྣང་བྱེད། ཞིང་ལས་བཟོ་རྩལ་གྱི་དཔེ་ཆ་དང་ལོ་ཐོ་ཐོག་གི་
ཞིང་ལས་བཟོ་རྩལ་གྱི་ཤེས་བྱ་ནི་ཁོ་དགའ་སར་གྱུར་ཡོད་ལ། ཁོ་དགའ་བའི་བསམ་པའི་
རྒྱགས་ཕྱེར་གྱུར་ཡོད། ཁོ་ཚགས་པར་ལ་བལྟ་བར་ཡང་དགའ། ཡིན་ཡང་ཁོས་ཚགས་པར་
ཐོག་གི་བརྡ་ཁྱབ་རིགས་ཤིག་ཁོ་ནར་ལྟ་བ་ཡིན། དེར་ས་ཆ་ག་གེ་མོ་ཞིག་ན་ས་ཞིང་མུའུ་
འགའ་དང་རྩྭ་ས། གཞིས་ཀ ཆུ་ཕྲན། ལྡུམ་ར། རང་འཐག འབབ་ཆུ་ཡོད་པའི་རྫིང་བུ་
དང་བཅས་པ་བཙོང་རྒྱུ་ཡོད་ཟེར། ཁོའི་སེམས་སུ་སྐྱེད་ཚལ་གྱི་ལྷིང་འཇགས་དང་མེ་ཏོག
སིལ་ཏོག ཟུ་བྱེའུ་ཚང་། རྫིང་བུའི་ནང་གི་གྱི་ཉ་སོགས་ཀྱི་རི་མོ་འཆར་སྣང་བྱེད།
མདོར་ན། འདི་ལྟའི་དངོས་པོ་ཡིན་པ་ཁྱོད་ཚོས་ཤེས་པ་རེད། འདི་ལྟའི་འཆར་སྣང་གི་རི་
མོ་ནི་ཁོས་མཐོང་བའི་བརྡ་ཁྱབ་མི་འདྲ་བར་བརྟེན་ནས་མི་འདྲ་བ་རེད། འོན་ཀྱང་རྒྱུ་རྐྱེན་
ཅི་ཡིན་མི་ཤེས་ཏེ། དེའི་ནང་གི་རི་མོ་རེ་རེར་སྐྱུར་སེའུ་ནི་ཡོད་ངེས་ཡིན་ཏེ། གཞིས་ཀ་སྟེ།
སྙན་ངག་གི་རོ་ཉམས་ལྡན་པའི་བདེ་སྐྱིད་ཀྱི་ཚང་ཞིག་ལ་སྐྱུར་སེའུ་མེད་པ་ནི་ཁོའི་འཆར་
སྣང་དུ་འབྱུང་མི་སྲིད་དོ།
‘གྲོང་གསེབ་ཀྱི་འཚོ་བར་དེའི་སྐྱིད་སྣང་གི་ཆ་ཡོད།’ ཅེས་ཁོས་རྒྱུན་དུ་སྨྲ་བ།
‘རབ་གསལ་དུ་བསྡད་དེ་ཇ་འཐུང་བ་དང་། རང་གི་གག་ཕྲུག་རྫིང་བུ་རུ་རྐྱལ་བ་དང་།
གང་སར་དྲི་བསུང་འཐུལ་བ། དེར་མ་ཟད། ད་དུང་སྐྱུར་སེའུ་སྨིན་ཟིན།’
“ཁོས་ནམ་རྒྱུན་ཁོའི་ཞིང་གཞིས་རི་མོར་འབྲི་བར་མ་ཟད། འབྲི་ཐེངས་རེ་རེར་
ཁོའི་རི་མོའི་ཐོག་ཏུ་དངོས་པོ་འདི་དག་མེད་མི་སྲིད་དེ། (ཀ)བདག་པོའི་མ་ཁང་།
(ཁ)གཡོག་པོའི་འོག་ཁང་། (ག)ཚོད་གྲྭ།) (ང)སྐྱུར་སེའུ་བཅས་ཡིན། ཁོས་འཚོ་བར་
གྲོན་ཆུང་དང་ཟ་མཁས་འཐུང་མཁས་བྱེད། གོང་མ་ལྷས་ད་གཟོད་ཁོས་ཅི་འདྲ་གྱོན་པ་
ཤེས་ཏེ། ཁོ་ནི་སྤྲང་བོ་ཞིག་དང་འདྲ། ཡིན་ཡང་དངུལ་མཚམས་མེད་དུ་གསོག་པ་དང་།
དངུལ་ཁང་དུ་བསོགས་པ་རེད། ཁོ་རྒྱུ་ལ་ཧ་ཅང་རྔམ་པར་གྱུར་ཡོད། ངས་ཁོ་མཐོང་ན་
སེམས་སྡུག་པས། རྒྱུན་དུ་ཁོར་དངུལ་ཅུང་ཙམ་བྱིན་པ་དང་། དུས་ཆེན་རེ་སླེབས་ནའང་
ཁོར་དངུལ་ཅུང་ཙམ་བསྐུར་བ་ཡིན། འོན་ཀྱང་ཁོས་དངུལ་དེ་ཙམ་པོ་ཡང་བསོགས་པ་
རེད། མི་ཞིག་གིས་གང་ཞིག་བྱ་རྒྱུའི་སེམས་ཐག་བཅད་པ་ཡིན་ན། ཁྱོད་ལ་དེར་ཐབས་
ཅི་ཡང་མེད་པ་རེད།
ལོ་མང་པོ་འདས་སོང་། ཁོའི་ལས་གནས་སྤར་ཏེ་ཞིང་ཆེན་གཞན་པར་སོང་། ཁོ་ཡང་
ལོ་བཞི་བཅུར་ལོན་སོང་། ཡིན་ཡང་སྔར་བཞིན་ཚགས་པར་ཐོག་གི་བརྡ་ཁྱབ་ལ་ལྟ་བ་དང་།
དངུལ་གསོག་པ་རེད། རྗེས་སུ་ངས་ཁོས་གཉེན་སྒྲིག་བྱས་པ་ཐོས། ཁོས་སྔར་བཞིན་སྐྱུར་
སེའུ་ཡོད་པའི་གཞིས་ཀ་ཞིག་ཉོ་འདོད་ཡོད་པས། ཡུགས་མོ་རྒས་ཤིང་བཙོག་པ་ཞིག་ཆུང་
མར་བླངས། དོན་ལ་ཁོ་ནི་མོར་བརྩེ་དུང་ཅུང་ཙམ་ཡང་མེད། མོར་དངུལ་ཅུང་ཙམ་ཡོད་
པ་དེའི་ཆེད་དུ་ཁོ་ན་ཡིན། མོ་དང་གཉེན་སྒྲིག་བྱས་རྗེས། ཁོ་སྔར་ལྟར་སེར་སྣ་ཆེ་བས། མོ་
ནམ་ཡང་ཟོས་ནས་མི་བརྒྱག དེ་བཞིན་དུ་ཁོས་མོའི་དངུལ་དེ་དངུལ་ཁང་དུ་བསོགས་པ་
དང་། ཡི་གེར་ཁོ་རང་གི་མིང་བྲིས་པ་རེད། མོ་སྔོན་ཆད་འཕྲིན་སྲིད་ཅུའུ་ཡི་དཔོན་པོའི་
ཆུང་མ་བྱས། དེ་དང་མཉམ་དུ་འཚོ་བ་སྐྱེལ་དུས། ཚོད་མ་གློ་ལེབ་ཟ་ལོབས་སུ་གྱུར་ཡོད་ལ།
སིལ་ཁུའི་ཆང་འཐུང་བར་གོམས་ཡོད། འོན་ཀྱང་སྐྱེས་པ་རྗེས་མ་འདི་དང་འཚོ་བ་རོལ་
དུས། གོར་སོབ་ནག་པོ་ཡང་རྒྱགས་ཚད་ཟ་རྒྱུ་མེད། འདི་འདྲའི་འཚོ་བ་དེས་མོ་ཤ་རིད་
ཅིང་རྐ་བར་གྱུར་པར་མ་ཟད། ལོ་གསུམ་མ་འགོར་བར་མོའི་རྣམ་ཤེས་གོང་མ་ལྷར་ཕུལ་
ཟིན། ངའི་ནུ་བོས་མོ་ཤི་བ་དེ་ཁོར་ཁག་ཡོད་པ་སྐར་མ་གཅིག་ཙམ་ལའང་བསམ་མྱོང་
མེད་པ་སྨོས་ཅི་དགོས། གསེར་དངུལ་ནི་ཆང་དཀར་དང་འདྲ་བར་དེས་མི་གདོན་དུ་བསྒྱུར་
ཐུབ། སྔོན་ཆད་ང་ཚོའི་གྲོང་ཁྱེར་དུ་འཆི་ལ་ཁད་པའི་ཚོང་བ་ཞིག་ཡོད། ཁོ་འཆི་ཁར། ཁོས་
མི་ལ་སྦྲང་རྩི་སྡེར་མ་གང་ཁྱེར་ཡོང་དུ་བཅུག་སྟེ། ཁོའི་ཤོག་དངུལ་དང་རྒྱན་བྱང་
ཡོད་ཚད་སྦྲང་རྩིར་བསྒྲེས་ནས་ཁོག་ཏུ་ཁྱུར་མིད་བྱས་ཏེ། སུ་ལའང་མི་ཐོབ་པར་བྱས་པ་
རེད། ཐེངས་ཤིག་ལ། ངས་མེ་འཁོར་འབབ་ཚིགས་ཤིག་ཏུ་ཕྱུགས་ལ་བརྟག་བཤེར་བྱེད་
དུས། རྟ་ཚོང་ཞིག་མེ་འཁོར་གྱི་མགོ་འཁོར་འོག་ཏུ་ལྷུང་སྟེ། རྐང་བ་ཡ་གཅིག་འཁོར་ལོས་
གཏུབས། ང་ཚོས་ཁོ་བཀྱགས་ནས་སྒུག་སྡོད་ཁང་དུ་ཁྱེར་ཡོང་། ཁྲག་ཙ་ར་ར་བཞུར་གྱིན་
ཡོད། དེར་བལྟ་བར་མི་བཟོད། འོན་ཀྱང་ཁོས་ཚང་མར་རྐང་བ་ཡ་གཅིག་དེ་བཙལ་ནས་
ཡོང་བའི་རེ་བ་ནན་ཆེ་བྱེད་པ་དང་། དེར་སེམས་ཁྲལ་ཆེ་རབ་བྱེད། མ་གཞིར་ཁོའི་བཅད་
པའི་རྐང་བ་དེར་གོན་པའི་ལྷམ་དུ་རུའུ་པུ་ཉི་ཤུ་ཡོད་པས། ཁོས་སྒོར་མོ་དེ་བོར་བར་སེམས
ཁྲལ་བྱེད་པ་རེད།
“ཁྱེད་ཀྱིས་བཤད་ནས་དོན་གཞན་པར་འཕྲོས་སོང” ཞེས་པུར་གེས་སྨྲས།
ངའི་ནུ་བོའི་ཆུང་མ་ཤི་རྗེས།” ཞེས་ཨེ་ཝན་ཨེ་ཝན་ནེ་ཆིས་སོམ་ཉིའི་ངང་ཆིག་
ལབ་ཅིག་བྱས་རྗེས་མུ་མཐུད་དེ་སྨྲས་པ། “ངའི་ནུ་བོས་རང་ལ་ཞིང་གཞིས་ཤིག་འཚོལ་
མགོ་བརྩམས། ཁོས་ལོ་ལྔར་བཙལ་ཡང་། མཐར་སྔར་བཞིན་འདོད་པ་ལྟར་མ་བྱུང་བ་སྨོས་
ཅི་དགོས་ཏེ། ཉོས་པའི་དངོས་པོ་དང་ཡིད་ལ་བསམ་པ་གཉིས་གོ་ལྡོག་པར་གྱུར་ཡོད། ངའི་
ནུ་བོ་ནི་ཀུ་ལས་བར་བ་ལ་ལས་བཅོལ་ཏེ་གཏའ་མར་བཞག་པའི་གཞིས་ཀ་ཞིག་ཉོས་པ་
སྟེ། ས་མུའུ112ཡོད་པ། བདག་པོའི་མ་ཁང་དང་། གཡོག་པོའི་འོག་ཁང་ཡོད་པ། མེ་ཏོག་
ལྡུམ་ར་ཡང་ཡོད། ཡིན་ཡང་ཏག་ཏག་ལ་སྡོང་ར་མེད་ལ། སྐྱུར་སེའུ་ཡང་མེད། རྫིང་བུ་དང་
གག་ཕྲུག་ཀྱང་མེད། ཆུ་ནི་ཡོད་ནི་ཡོད་མོད། འོན་ཀྱང་ཆུ་མདོག་ཁམ་པ་ཡིན། རྒྱུ་མཚན་
ནི་ཞིང་གཞིས་ཀྱི་མཐའ་གཅིག་ན་སོ་ཕག་བཟོ་གྲྭ་ཞིག་ཡོད་ཅིང་། ཡང་འགྲམ་གཞན་ཞིག་
ན་ཕྱུགས་ཀྱི་རུས་པ་བཙོ་སའི་བཟོ་ར”ཞིག་ཡོད། ཡིན་ཡང་ངའི་ནུ་བོ་ནི་ཀུ་ལ-ཨེ་ཝན་
ནེ་ཆི་འགྱོད་པ་ཆེན་པོ་སྐྱེ་ཡིན་མེད། ཁོས་སྐྱུར་སེའུ་སྡོང་བོ་ཉི་ཤུ་ཉོས་ནས་བཙུགས། ཞིང་
བདག་གི་རྒྱས་ཤོམ་ལྟར་སྡོད་མགོ་བརྩམས་སོང་།
“ན་ནིང་ང་ཁོར་བལྟ་རུ་སོང་། ང་སོང་ནས་ཁོའི་དེ་གའི་གནས་ཚུལ་ཅི་འདྲ་ཡིན་
པར་བལྟ་བསམ་པ་ཡིན། ངའི་ནུ་བོས་བསྐུར་བའི་འཕྲིན་ཡིག་ཏུ་ཁོའི་གཞིས་ཀར ་ཕྲུམ་
པ་རོ་ཁེ་ལོ་ཧྥུ་ཝུ་ཚལ’ ཟེར་བའམ། ཡང་ན ་གི་མ་ལེད་སི་ཁོ་ཡེ’ ཟེར། ང་ནི་ཕྱི་དྲོར ་གི་
མ་ལེད་སི་ཁོ་ཡེ' ཡང་ཟེར་བ་དེར་སླེབས་པ་ཡིན། གནམ་གཤིས་ཚ་བ་ཆེ། གང་ས་གང་
དུ་རྐ་དང་གྱང་ར། སབཡོད་ལ། སྒྲོན་ཤིང་སྟར་ཕྲེང་དང་སྟར་ཕྲེང་དུ་བཙུགས་
ཡོད་པས། མི་ལྷས་ལ་ཇི་ལྟར་འགྲོ་བ་དང་། རྟ་གང་དུ་འདོགས་དགོས་པའང་མི་ཤེས། ང་
ཁང་བའི་ཕྱོགས་སུ་སོང་། དེར་ཁྱི་དམར་པོ་ཕག་དང་འདྲ་བ་ཚོན་པོ་ཞིག་ལ་ཁ་ཐུག་བརྒྱབ།
ཁྱི་དེས་འབ་འདོད་ཀྱང་འབ་པར་ངལ་བ་ལྟར་འདུག གཡོས་ཁང་ནས་ཇ་མ་བུད་མེད་
རྐང་རྗེན་ཚོན་པོ་ཞིག་ཕྱིར་ཡོང་བ་དང་། ཚུགས་ཀར་བལྟས་ན། དེ་ཡང་ཕག་ཅིག་དང་
འདྲ། མོས་ཁྱིམ་བདག་གིས་ཟ་མ་ཟོས་རྗེས་ངལ་གསོ་བྱེད་ཀྱིན་ཡོད་ཟེར། ང་ནང་དུ་ངའི་
ནུ་བོར་བལྟ་བར་སོང་། ཁོ་ཉལ་ཁྲིའི་ཐོག་ཏུ་བསྡད་འདུག པུས་མོར་ཉལ་ཐུལ་ཞིག་བཀབ་
ཡོད། ཁོ་རྒས་འདུག ཚོ་བསོགས་འདུག སྐྱི་མོ་དང་ཤ་ལུག་ཡོད། ཁོའི་འགྲམ་པ་དང་སྣ།
མཆུ་སྒྲོས་ནི་བརྡིབས་ཡོད། ཁོར་བལྟས་ཚོད་ལ་ཕག་ལྟར་ངུར་བཞིན་མལ་དུ་འཛུལ་ལ་
ཁད་ཡོད།
“ང་ཚོས་ཕན་ཚུན་པང་འཁྱུད་བྱས་པ་དང་། ཡུད་ཙམ་ངུས། དེའི་ཕྱེད་ཀ་ནི་དགའ་
བའི་རྐྱེན་གྱིས་ཡིན། ཕྱེད་ཀ་ནི་སྔོན་ཆད་ང་ཚོ་ལོ་གཞོན་པ་ལ་ད་ལྟ་ནི་གཉིས་ཀ་རྒས་ནས་
སྐྲ་དཀར་པོར་གྱུར་ཅིང་། འཆི་ལ་ཉེ་བ་བསམ་ནས་སེམས་སྐྱོ་བའི་རྐྱེན་གྱིས་ཡིན། ཁོས་ལྭ་
གྱོན་རྗེས། ང་ཁྲིད་ནས་ཁོའི་ཞིང་གཞིས་ལ་བལྟ་རུ་སོང་།
‘ཅི་འདྲ་རེད། ཁྱོད་འདི་རུ་སྐྱིད་པོ་ཨེ་རེད།’ ཅེས་ངས་དྲིས།
‘འོ། མི་ཆོག་རྒྱུ་མེད། གོང་མ་ལྷ་ལ་ཐུགས་རྗེ་ཞུ། ང་སྐྱིད་པོ་རེད།
“ད་ནི་ཁོ་སྔོན་ཆད་ཀྱི་ཞུམ་ཞུམ་ཀུམ་ཀུམ་གྱི་ཞི་དཔོན་དེ་མ་ཡིན་པར། ཞིང་
བདག་ངོ་མ་དང་། སྐུ་ངོ་རེད། ཁོ་ས་དེ་གར་འདྲིས་ཤིང་ལོབས་ཡོད་པར་མ་ཟད། ཧ་ཅང་
སྐྱིད་པར་འདོད་ཡོད། ཁོ་ཟ་རྔམ་ཆེ། ནམ་རྒྱུན་ཁྲུས་ཁང་དུ་ཁྲུས་བྱེད། ཚོ་བསོགས་ཡོད།
གྲོང་ཚོའི་སྤྱི་ཁང་དང་བཟོ་གྲྭ་གཉིས་ཀ་གྱོད་གཏུག་བྱས་ཟིན། ཞིང་བ་ཚོས་ཁོར‘སྐུ་
ངོ་ ཞེས་མ་བོས་ན་ཧ་ཅང་མི་དགའ། ཁོས་ཁོའི་རྣམ་ཤེས་སྐྱོབ་པའི་ཆེད་དུ་སྐུ་ངོའི་བྱེད་
སྟངས་ཀྱི་གཟབ་ནན་གྱིས་དགེ་བའི་ལས་བྱེད་མགོ་བརྩམས་པར་མ་ཟད། དེ་ནི་སྟབས་
བདེ་སླ་བཅོས་བྱེད་པ་མ་ཡིན་པར། ཉམས་ཡོད་ཚད་བསྟན་ནས་བྱེད་པ་རེད། ཡིན་ཡང་
དེ་ནི་དོན་བཟང་ཅི་འདྲ་ཞིག་ཡིན་ཨང་། ཁོས་བུལ་ཏོག་དང་དན་ཁྲའི་སྣུམ་གྱིས་ཞིང་བ་
ཚོར་ནད་བཅོས་བྱེད་པ་དང་། ཁོའི་མིང་བཏགས་ཀྱི་ཉི་མ་སླེབས་ན། གྲོང་ཚོའི་དཀྱིལ་
དུ་དྲིན་གཟོའི་མཆོད་གསོལ་ཞིག་བྱེད། དེ་ནས་ཆང་དཀར་ཟེའུ་ཕྱེད་ཙམ་ཁྱེར་ཡོང་
ནས་ཞིང་བར་བླུད་དེ་མགྲོན་བྱེད། ཁོས་དོན་འདི་ལྟར་བསྒྲུབ་དགོས་པར་འདོད་ཡོད། འེ།
ཅི་འདྲའི་ཡ་ང་བའི་ཆང་དཀར་ཟེའུ་ཕྱེད་ཙམ་ཨ། དེ་རིང་ཞིང་བདག་ཚོན་པོ་འདིས་
ཞིང་བ་ཚོ་ཤིང་རྟར་དྲུད་དེ་ས་གནས་སྲིད་འཛིན་དཔོན་གྱི་སར་སོང་སྟེ། ཁོ་ཚོས་ཕྱུགས་
བཏང་ནས་ཁོའི་ལོ་ཏོག་བརྫིས་པ་གཏུག་བཤེར་བྱེད་པ་དང་། སང་ཉིན་དུས་ཆེན་གཟབ་
རྒྱས་སླེབས་ན། ཞིང་བ་དེ་ཚོར་ཆང་དཀར་ཟེའུ་ཕྱེད་ཙམ་ལྡུད་པ་རེད། ཁོ་ཚོས་ཆང་
འཐུང་ཞོར་དུ ‘ཝུ་ལལ’ ཞེས་ཀུ་ཅོ་སྒྲོག ཆང་གིས་བཟི་བའི་མིས་ཁོར་ཕྱག་འཚལ།
འཚོ་བ་ཅུང་ཟད་ཇེ་བཟང་དུ་སོང་། ཟོས་ནས་བརྒྱགས། འཐུངས་ནས་བད། ཁོམ་ནས་
ལས་ཀ་མི་བྱེད་ན། ཨུ་རུ་སུའི་མིའི་ལུས་ནས་ཆེས་ཆེས་ཁེངས་དྲེགས་ཆེ་དྲག་སྐྱེས་པ་
རེད། ནི་ཀུ་ལ•ཨེ་ཝན་ནེ་ཆི་སྔོན་ཆད་ཁྲལ་སྡུད་ལས་ཁུངས་སུ་ཡོད་དུས། ཐ་ན་རང་
ལ་རང་གི་ལྟ་ཚུལ་ཙམ་ཡང་ཡོད་མི་ཕོད། འོན་ཀྱང་ད་ལྟ་སྐད་ཆ་བཤད་ན། བདེན་དོན་
མིན་པའི་ཚིག་གཅིག་ཀྱང་མེད་པར་མ་ཟད། ནམ་ཡང་བློན་ཆེན་གྱི་བཤད་སྟངས་ཀྱིས་
སྨྲ་སྟེ། ‘སློབ་གསོ་ནི་དགོས་ངེས་ཤིག་ཡིན། འོན་ཀྱང་མི་སེར་ལ་མཚོན་ནས་བཤད་ན།
དེ་བཤད་སྔ་སོང་བ་རེད' ཅེས་སམ། ‘ལུས་ཆད་གཅོད་པ་ནི་སྤྱི་ནས་བཤད་ན། གནོད་
པ་ཡོད་པ་རེད། འོན་ཀྱང་གནས་ཚུལ་ཁ་ཤས་ལ་ཕྲད་ན། དེ་ནི་ཕན་པ་ཡོད་པ་དང་།
མེད་མི་ཆོག་པ་རེད' ཅེས་ཟེར།
‘ངས་མི་སེར་གྱི་གནས་ཚུལ་ཤེས། ངས་ཁོ་ཚོར་ཅི་བྱེད་དགོས་པ་ཤེས་ ཞེས་
ཁོས་སྨྲ་བ། ‘མི་སེར་ཚང་མ་ང་ལ་དགའ། ངས་མཛུབ་མོ་འགུལ་ཙམ་བྱས་ན། མི་སེར་
གྱིས་ངས་བསྒྲུབ་དགོས་པའི་དོན་ཡོད་ཚད་ཡག་པོ་སྒྲུབ་པ་ཡིན།
“ཡིད་འཇོག་བྱོས་དང་། སྐད་ཆ་འདི་ཡོད་ཚད་ནི་ཁོས་དཔྱོད་ལྡན་གྱི་སྐད་དང་སྙིང
རྗེའི་འཛུམ་གྱིས་བཤད་པ་ཡིན། ཁོས ‘ང་ཚོ་སྐུ་དྲག་འདི་རྣམས’ ཞེས་དང་། ‘ངས་སྐུ་
དྲག་གི་ཐོབ་ཐང་གི་ཆ་ནས་བལྟས་ན།’ ཞེས་ཡང་ཡང་ཐེངས་ཉི་ཤུར་སྨྲས་སོང་། ཁོས་ང་
ཚོའི་ཨ་མེས་ནི་ཞིང་པ་དང་། ཨ་ཕ་ནི་དམག་ཡིན་པ་བརྗེད་ཡོད་པ་ཁོ་ཐག་རེད། ང་ཚོའི་
རུས་ཏེ། ཆི་མུ་ས—གི་མ་ལེད་སི་ཁི། ཞེས་པ་ནི་དོན་དངོས་སུ་གོ་མི་མཚུངས་པའི་རུས་
ཤིག་ཡིན། ཁོས་ད་ལྟ་དེ་གྲགས་ཆེན། མཆོག་གྱུར། ཧ་ཅང་བློར་འབབ་པའི་རུས་ཤིག་ཡིན་
པར་འདོད་ཡོད།
“འོན་ཀྱང་གནད་དོན་ནི་ཁོའི་ཐོག་ན་མེད། ངའི་ཐོག་ན་ཡོད། ངས་ཁྱོད་ཚོར་ང་
ཁོའི་གཞིས་ཀར་དུས་ཚོད་འགར་བསྡད་པ་དང་། རང་ལའང་འགྱུར་བ་ཅི་ཞིག་བྱུང་བ་
བཤད་དགོས། དགོང་ཁར། ང་ཚོས་ཇ་འཐུང་ནས་ཡོད་དུས། ཇ་མས་སྐྱུར་སེའུ་སྡེར་མར་
གང་བར་སྤུངས་པ་ཞིག་ཁྱེར་འོངས་ནས་ཅོག་ཙེའི་ཐོག་ཏུ་བཞག འདི་ནི་ཉོས་ནས་ཡོང་
བ་མིན། ཁོའི་བཙུགས་སྡོང་གི་མགོ་ནས་བཏོགས་པ་ཡིན། ལྗོན་པ་དེ་བཙུགས་པ་ནས་
བཟུང་སྟེ། འདི་ནི་ཤིང་ཏོག་བཏོག་ཐེངས་མགོ་མ་དེ་ཡིན། ནི་ཀུ་ལ•ཨེ་ཝན་ནེ་ཆིས་དགོད་
བཞིན་སྐྱུར་སེའུ་དེར་ཁ་རོག་གེར་སྐར་མ་གཅིག་ཙམ་ལ་བལྟས་པ་དང་། མིག་ནང་དུ་
མཆི་མ་གོར་རོ་རོ་བྱེད་ཅིང་། ཉམས་འུར་ནས་སྐད་ཆའང་མི་ཤོད་པར་གྱུར། དེ་ནས་ཁོས་
སྐྱུར་སེའུ་ཞིག་བླངས་ནས་ཁར་བཅུག་ཅིང་། ང་ལ་བལྟས་ཏེ། བྱིས་པར་མཐར་ཁོ་དགའ་
བའི་རྩེད་ཆས་ཐོབ་པ་ལྟ་བུའི་ཡིད་ཚིམ་པའི་རྣམ་འགྱུར་གྱིས་སྨྲས་པ།
ཅི་འདྲའི་ཞིམ་པ་ལ།’
“ཁོས་རྔམ་ཟ་ཁྱུར་མིད་བྱེད་ཅིང་། མཚམས་མེད་པར་ཡང་ཡང་སྨྲ་བ།
‘ཨ། ངོ་མ་ཞིམ་པོ་རེད། ཁྱོད་ཀྱིས་བྲོ་བ་ཞིག་མྱོངས་དང་།
“སྐྱུར་སེའུ་དེ་སྐྱུར་ཞིང་སྲ་མོ་ཡིན། འོན་ཀྱང་ཕུ་ཧྲི་གེས། ‘ང་ཚོ་མི་དགའ་བར་
བྱེད་པའི་རྫུན་གཏམ་ལ་དགའ་བ་ནི། བདེན་དོན་རྣམ་པ་སྣ་ཚོགས་ལས་ཡོངས་སུ་ལྷག་
པའོ། །’ ཞེས་གསུང་བ་བདེན་ཏེ། ངས་བདེ་སྐྱིད་ཀྱི་མི་ཞིག་མཐོང་ན། ཁོའི་སེམས་
ཀྱི་རེ་སྨོན་གང་མང་མངོན་གྱུར་བྱས་ཟིན་པ་མངོན་གསལ་ཡིན་ཞིང་། ཁོའི་འཚོ་བའི་
དམིགས་འབེན་དུ་སླེབས་ཟིན་པ་དང་། ཁོས་སྨོན་པའི་དངོས་པོ་ལག་ཏུ་ཡོང་ཡོད་ན། ཁོ་
ནི་ཁོའི་ལས་དབང་དང་ཁོ་རང་ལ་ཡིད་ཚིམ་ཡོད་པ་རེད། རྒྱུ་རྐྱེན་ཅི་ཡིན་མི་ཤེས་ཏེ། ནམ་
རྒྱུན་ངས་མིའི་བདེ་སྐྱིད་ཡིད་ལ་དྲན་པ་ན། སྐྱོ་སྣང་གི་ཚོར་བ་ཞིག་སྐྱེས་ཡོང་། ཐེངས་
འདིར་བདེ་སྐྱིད་ཀྱི་མི་མིག་གིས་དངོས་སུ་མཐོང་བ་ན། རེ་ཐག་ཆད་ལ་ཁད་པའི་ཚོར་བ་
ལྕི་མོ་ཁོ་ན་སྐྱེས་བྱུང་། ནུབ་མོར་ངའི་སེམས་ཁ་ལྗིད་ལྟིག་གེར་འདུག ཁོ་ཚོས་ངའི་ནུ་
བོའི་ཉལ་ཤག་གི་ཤག་མཚེས་ཁང་བ་རུ་ང་ལ་ཉལ་ཁྲི་ཞིག་བཞག ངས་ཁོ་གཉིད་མེད་པ་
ཐོས་ཐུབ། ཀོག་ནས་ལངས་ཏེ་སྐྱུར་སེའུ་དེའི་གམ་དུ་སོང་སྟེ། གཅིག་བླངས་ནས་ཟ་ཡིན་
འདུག ངས་འདི་ལྟར་བསམ་སྟེ། དོན་དངོས་སུ་འདོད་པ་ཚིམས་ནས་བདེ་སྐྱིད་ཡིན་པའི་
མི་ཅི་ཙམ་ཡོད་ཨང་། འདི་ནི་ཅི་འདྲའི་བློ་ཕམ་པའི་ཟིལ་ཤུགས་ཤིག་རེད་ཨང་། ཁྱོད་ཚོས་
འདི་འདྲའི་འཚོ་བར་གཅིག་ལྟོས་དང་། བཙན་པོ་ནི་ཁེངས་དྲེགས་དང་སྒྱིད་ལུག་ཡིན།
གཉོམ་ཆུང་ནི་བླུན་པོ་ཡིན་པར་མ་ཟད། ཟོག་ལྟར་འཚོ་བ་སྐྱེལ་གྱིན་ཡོད། གང་ས་གང་ནི་
མི་ཡིད་ཆེས་ཐབས་མེད་པའི་དབུལ་ཕོངས་དང་འཚང་ཁ། རྒྱུད་ཉམས། སྐྱུར་འགོང་། ཟོལ་
ཟོག་ཡིན། འོན་ཀྱང་ཁང་བ་ཡོད་ཚད་ཀྱི་ནང་ཡིན་ནའང་འདྲ། རྒྱ་སྲང་ཡིན་ནའང་
འདྲ། གང་དུའང་བློ་བདེ་ཞེ་ལྷོད་དང་ལྷིང་འཇགས་ཤ་སྟག་ཡིན། གྲོང་ཁྱེར་གཅིག་གི་སྡོད་
དམངས་ཁྲི་ལྔའི་ནང་ན་ཀུ་ཅོ་སྒྲོག་མཁན་གཅིག་གམ། སྐད་གསང་ཆེན་པོས་ཁོའི་ཁོང་
ཁྲོ་ཕྱིར་འབྱིན་མཁན་གཅིག་ཀྱང་མེད་སོང་། ང་ཚོས་མི་རྣམས་ཚོང་རར་སོང་ནས་བཟའ་
ཆས་ཉོ་བ་དང་། ཉིན་མོར་ཟས་ཟ་བ། ནུབ་མོར་གཉིད་པ། ཁོ་ཚོས་ཐོ་ཅོ་སྨྲ་བ། གཉེན་
སྒྲིག་པ། ལོ་རྒ་བ། བློ་བདེ་ཞེ་ལྷོད་ཀྱིས་ཤི་བོའི་པུར་དུར་ཚལ་དུ་སྐྱེལ་བ་མཐོང་། འོན་ཀྱང་
དཀའ་བ་དང་སྡུག་བསྔལ་མྱོང་བའི་མི་དེ་རྣམས་དང་། ཡོལ་བའི་རྒྱབ་ཀྱི་གནས་ག་ཤེད་
ཅིག་ཏུ་མི་ཚེའི་ཡ་ང་བའི་ལས་བྱེད་ཀྱིན་པ་དེ་རྣམས་ནི་ང་ཚོའི་མིག་གིས་མཐོང་མེད་
ལ། རྣ་བས་ཐོས་མེད་པ་རེད། གང་ས་གང་དུ་ལྷིང་འཇགས་དང་ཞི་བདེ་ཡིན། རྒོལ་གཏམ་
གཏོང་མཁན་ནི་སྐད་སྒྲ་མེད་པའི་སྡོམ་རྩིས་རེའུ་མིག་དེ་དག་ཁོ་ན་ཡིན་ཏེ། མི་འགའ་
སྨྱོས་པ་དང་། ཆང་དཀར་ཟེའུ་འགའ་འཐུང་ཚར་བ། བྱིས་པ་འགའ་འཚོ་བཅུད་མ་བཟང་
བར་ཤི་བ། འདི་ལྟའི་འཇིག་རྟེན་ལུགས་ནི་དགོས་ངེས་ཤིག་ཡིན་པ་མངོན་གསལ་
ཡིན། བདེ་སྐྱིད་ཀྱི་མིས་སོས་དལ་བག་ཕེབས་ཡིན་སྙམ་དོན་ནི། ལས་མི་བཟང་བའི་མིས་
ཁོ་ཚོའི་འགན་ལྕི་མོ་ཁ་རོག་གེར་འཁུར་ཡོད་པའི་རྐྱེན་གྱིས་ཡིན་པ་མངོན་གསལ་རེད།
འདི་འདྲའི་ཁ་རོག་ཏུ་འདུག་པ་མེད་བཞིན་དུ་བདེ་སྐྱིད་འདོད་པ་ནི་བྱ་ཐབས་མེད་དོ།
འདི་ནི་ཡོངས་ཁྱབ་ཀྱི་འཐོམ་སྦྲིད་ཡིན། བདེ་ཞིང་སྐྱིད་ལ་འདོད་པ་ཚིམས་ནས་ཡོད་པའི་
མི་རེ་རེའི་སྒོ་རྒྱབ་ཏུ་ལག་ཏུ་ཐོ་བ་བཟུང་བའི་མི་རེ་ལངས་ཡོད་ན་འགྲིག་པ་དང་། རྒྱུན་
དུ་ཐོ་བས་སྒོར་བརྡུངས་ཏེ། གནམ་འོག་ན་ད་དུང་ལས་མི་བཟང་བའི་མི་ཡོད་པ་དང་། ཁོ་
རང་ཅི་འདྲའི་བདེ་སྐྱིད་ཡིན་ནའང་ཆོག ཡིན་ཡང་ནམ་ཞིག་ལ་འཚོ་བས་ཁོར་སྡེར་མོ་
མངོན་ཡོང་ལ། ནད་དང་། དབུལ་ཕོངས་དང་། གྱོང་གུད་སོགས་འཚེ་བ་ནམ་ཞིག་ལ་ཁོའི་
ཐོག་ཏུ་ཡོང་ངེས། དུས་དེ་སླེབས་ན་སུས་ཀྱང་སུ་མི་མཐོང་བ་དང་། སུས་ཀྱང་ཁོ་མི་ཐོས་
ཏེ། དེ་ནི་ཁོས་ད་ལྟ་མི་གཞན་མི་མཐོང་བ་དང་། མི་གཞན་མི་ཐོས་པ་དང་མཚུངས་ཞེས་
གསལ་འདེབས་བྱ་དགོས། འོན་ཀྱང་ཐོ་བ་བཟུང་བའི་མི་ནི་མེད་ལ། བདེ་སྐྱིད་ཀྱི་མིས་ནི་
བློ་བདེ་བག་ཕེབས་ཀྱི་འཚོ་བ་རོལ་བཞིན་ཡོད་ལ། ཉིན་རྒྱུན་གྱི་སུན་སྣང་བན་བུན་གྱིས་
ཁོར་ངར་སློང་ལ། དེ་ནི་བསེར་བུས་དབྱར་བ་གཡོ་བ་དང་འདྲ་ལ། གནམ་འོག་ནི་ཞི་བདེ་
ཡིན་ནོ།
“དགོང་མོ་དེར་ད་གཟོད་ངས་གསལ་བོར་ཤེས་པ་སྟེ། ང་ཡང་བདེ་ཞིང་སྐྱིད་ལ་
འདོད་པ་ཚིམ་པ་ཞིག་ཡིན།” ཞེས་ཨེ་ཝན“ཨེ་ཝན་ནེ་ཆིས་སྨྲས། ཡང་ཡར་ལངས་ཏེ་མུ་
མཐུད་དེ་སྨྲས་པ། “ངས་ཀྱང་ཟ་མ་ཟ་དུས་དང་རི་དྭགས་རྔོན་དུས། གཞན་ལ་སློབ་སྟོན་
བྱས་ཏེ། ཇི་ལྟར་འཚོ་བ་རོལ་ན་འགྲིག་པ་དང་། ཇི་ལྟར་ཆོས་ལུགས་དད་པ་བྱེད་པ། ཇི་
ལྟར་མི་སེར་ལ་ཁ་ལོ་བསྒྱུར་དགོས་པ་བཤད་མྱོང་། ངས་ཀྱང་རྒྱུན་དུ་ཡོན་ཏན་ནི་འོད་
གསལ་ཡིན་པ་དང་། སློབ་གསོ་ནི་མེད་དུ་མི་རུང་བ་བཤད་མྱོང་། འོན་ཀྱང་མི་ཕལ་བ་ལ་
མཚོན་ནས་བཤད་ན། མིག་སྔར་ཡིག་ངོ་ཆོད། ཡི་གེ་འབྲི་བ་ཙམ་ཤེས་ན་ཆོག་པ་རེད། ངས་
རྒྱུན་དུ་སྨྲས་པ་སྟེ། རང་དབང་ནི་དངོས་པོ་བཟང་བོ་ཞིག་ཡིན། ང་ཚོའི་འཚོ་བའི་ཁྲོད་དུ་
དེ་མེད་མི་རུང་བ་ནི། མཁའ་དབུགས་མེད་ན་མི་ཆོག་པ་དང་འདྲའོ། ། རེད། ངས་རྒྱུན་དུ་
སྐད་ཆ་དེ་འདྲ་བཤད་མྱོང་། ད་ལྟ་ངས་གཅིག་འདྲི། ‘སྒུག་དགོས་དོན་ཅི་ཡིན།’ ” ཨེ་
ཝན•ཨེ་ཝན་ནེ་ཆིས་ཁོང་ཁྲོའི་ངང་པུར་གེ་ལ་བལྟས་ཏེ་སྨྲས་པ། “ངས་ཁྱོད་ཚོར་འདྲི།
སྒུག་དགོས་དོན་ཅི་ཡིན། རྒྱུ་མཚན་ཅི་ཞིག་གཞིར་བཟུང་བ་ཡིན། མི་ཚོས་ང་ལ་སྨྲས་པ་སྟེ།
དོན་གང་ཞིག་ཡིན་ཡང་སྒྲུབ་ཐེངས་གཅིག་གིས་འགྲུབ་པ་ཞིག་མིན་ཞེས་དང་། བསམ་བློ་
སྣ་ཚོགས་ཡོད་ཚད་ནི་རིམ་གྱིས་དུས་ངེས་ཅན་ཞིག་ལ་སླེབས་ན། ད་གཟོད་འཚོ་བའི་ཁྲོད་
དུ་མངོན་དུ་འགྱུར་བ་ཡིན་ཟེར། འོན་ཀྱང་སྐད་ཆ་འདི་ནི་སུས་བཤད་པ་ཡིན། སྐད་ཆ་
འདི་འགྲིག་པ་ཡིན་པར་ར་སྤྲོད་པའི་བདེན་དཔང་ཞིག་ཡོད་དམ། ཁྱོད་ཚོས་བྱ་དངོས་ཀྱི་
རང་བྱུང་ཆོས་ཉིད་ལུང་དུ་འདྲེན་ལ། སྤྱི་ཚོགས་ཀྱི་སྣང་ཚུལ་གྱི་ལུགས་མཐུན་རང་བཞིན་
ལུང་དུ་འདྲེན་མོད། འོན་ཀྱང་ང་སྟེ། བསམ་བློ་ཡོད་པའི་མི་གསོན་པོ་ཞིག་ནི་གྲོག་མོ་ཞིག་
གི་ཁར་ལངས་ཏེ། མ་གཞིར་དེའི་ཐོག་ནས་ཕར་ལྡིང་སྟེ་སོང་ཆོག་པ་ཞིག་ཡིན་ཡང་སྲིད།
ཡང་ན་ཟམ་པ་ཞིག་འཕངས་ནས་སོང་ཡང་ཆོག འོན་ཀྱང་དེའི་ཁ་རང་བྱུང་གིས་རུབ་
རག་བར་དུ་སྒུག་པ་དང་། ཡང་ན་དེའི་ནང་དུ་འདམ་གྱིས་ཁ་གང་རག་བར་དུ་སྒུག་པ་རེད།
འདི་འདྲའི་དོན་ལ་ད་དུང་ཆོས་ཉིད་དང་ལུགས་མཐུན་རང་བཞིན་ཅི་ཞིག་བཤད་རྒྱུ་ཡོད་
དམ། ཡང་གཅིག་བཤད་ན། སྒུག་དགོས་དོན་ཅི་ཡོད། སྒུག་ནས་འཚོ་བའི་ནུས་པ་ཉམས་
ན་ད་གཟོད་ཡིན་ནམ། འོན་ཀྱང་མིས་འཚོ་བ་མ་རོལ་ན་མི་ཆོག་པར་མ་ཟད། འཚོ་བར་རེ་
བ་བྱེད་པ་རེད།
“ཐེངས་དེའི་ཞོགས་པར། ང་ནུ་བོའི་ཁྱིམ་ནས་སྒོར་བུད་ནས་ཡོང་། དེ་ནས་བཟུང་
སྟེ་ང་གྲོང་ཁྱེར་དུ་བསྡད་ན་སྡོད་མི་བཟོད་པའི་ཚོར་བ་བྱུང་། གྲོང་ཁྱེར་ནང་གི་དེ་འདྲའི་
ཞི་བདེ་ལྷིང་འཇགས་དེས་ང་མནན་ནས་མི་བཟོད་པ་རེད། ངས་གཞན་གྱི་ཁྱིམ་གྱི་དྲ་མར་
བལྟ་མི་ཕོད་དེ། དུས་འདིར་བདེ་སྐྱིད་ཀྱི་ཁྱིམ་ཚང་གང་བོས་ཅོག་ཙེའི་མཐའ་བསྐོར་ནས་
ཇ་འཐུང་བའི་དུས་ཀྱི་རྣམ་པ་ལས་ང་ལ་མི་བཟོད་པ་སྟེར་བ་ཞིག་མེད་པའི་རྐྱེན་གྱིས་རེད།
ང་རྒས་ཟིན་ལ། འཐབ་རྩོད་བྱེད་མི་འཚམ་པ་རེད། ཐ་ན་ངས་མི་ལ་སྡང་བ་བྱེད་མི་སྲིད།
ངའི་སེམས་ཁོང་དུ་སྐྱོ་བ། ཁོང་ཁྲོ། སུན་སྣང་གིས་རབ་ཏུ་ཁེངས་ཤིང་། དགོང་མོར་སླེབས་
ན། ངའི་ཀླད་པར་བསམ་ཚུལ་སྣ་ཚོགས་སྐྱེས་ནས་ང་ཧ་ཅང་འུར་ལང་དུ་འཇུག་པས། ང་
གཉིད་མི་ཐུབ། འེ། གལ་ཏེ་ང་ལོ་གཞོན་པ་ཡིན་ན་བཟང་བ་ལ་ཨང་།”
ཨེ་ཝན་ཨེ་ཝན་ནེ་ཆི་འུར་ལངས་ཏེ་གྲུ་ག་འདི་ནས་ཕ་གིའི་གྲུ་གར་འགྲོ་ལ། ཡང་
ཡང་སྨྲ་བ།
“གལ་ཏེ་ང་ལོ་གཞོན་ཡིན་ན་བཟང་བ་ལ་ཨང་།”
ཁོ་གློ་བུར་དུ་ཨ་ལོ་ཤན་གྱི་མདུན་དུ་སོང་སྟེ། སྔོན་ལ་ཁོའི་ལག་པ་ཡ་གཅིག་ལ་ལག་
འཇུ་བྱས་པ་དང་། དེ་ནས་ཡང་ལག་པ་ཅིག་ཤོས་ལ་ལག་འཇུ་བྱས།
“ཕ་ཝེར·ཁན་སི་ཐན་ཏེ་ནེ་ཆི་ལགས།” ཁོས་ཞུ་བ་བྱེད་པའི་སྐད་ཀྱིས་སྨྲས་པ།
“བློ་བདེ་ཞེ་ལྷོད་མ་བྱེད། ཁྱེད་ཉིད་རྨོངས་གཉིད་དུ་མ་གཏོང་། ཁྱེད་ཉིད་ད་དུང་ལོ་གཞོན་
རིག་གསལ་དང་། ཤ་དར་ཁྲག་དར་ཡིན་པའི་གླགས་འདིར་བསྟུན་ནས། ངལ་བ་མེད་པར་
བྱ་བ་བཟང་བོ་བྱོས་དང་། བདེ་སྐྱིད་ནི་མེད་ལ། ཡོད་ནའང་མི་འགྲིག གལ་ཏེ་འཚོ་བར་
དོན་སྙིང་ལྡན་ཞིང་། དམིགས་འབེན་ཡོད་ན། དོན་སྙིང་དང་དམིགས་འབེན་ནི་ང་ཚོའི
བདེ་སྐྱིད་གཏན་ནས་མ་ཡིན་པར། དེ་ནི་དེ་ལས་ཀྱང་རླབས་ཆེ་ཞིང་ལུགས་མཐུན་ཡིན་
པའི་དངོས་པོ་ཡིན་པ་རེད། བྱ་བ་བཟང་བོ་སྒྲུབས་ཨང་།”
སྐད་ཆ་འདི་དག་ནི་ཨེ་ཝན་ཨེ་ཝན་ནེ་ཆིས་སྙིང་རྗེ་བའི་ཉམས་དང་། ཞུ་བ་བྱེད་པའི་
འཛུམ་གྱིས་སྨྲས་པ་དང་། ཁོ་རང་གི་ཆེད་དུ་དོན་ཞིག་སྐྱབས་བཅོལ་བྱེད་པ་དང་འདྲའོ། 
དེ་རྗེས་མི་དེ་གསུམ་པོས་མགྲོན་ཚོམས་སུ་རྐུབ་སྟེགས་མཐའ་ར་མ་རེ་བཙལ་ནས་
བསྡད་པ་དང་། ཁ་རོག་གེར་བསྡད་སོང་། ཨེ་ཝན“ཨེ་ཝན་ནེ་ཆིའི་གཏམ་རྒྱུད་དེས་པུར་
གེ་ངོམས་མེད་ལ། ཨ་ལོ་ཤན་ཡང་ངོམས་མེད་པ་རེད། མཐའ་ཤིང་གསེར་ཤན་མའི་ནང་གི་
དམག་དཔོན་ཚོ་དང་ལྕམ་ཚོ་ནི་དགོང་མོའི་སྒྲོན་འོད་དུ་མི་གསོན་པོ་ལྟར་སྣང་ཞིང་། མིག་
གིས་མར་ཁོ་ཚོར་བལྟས་ཡོད་ལ། དུས་འདི་འདྲར་སྙིང་རྗེ་བའི་སྐྱུར་སེའུ་ཟ་བའི་ཞི་དཔོན་
གྱི་གཏམ་རྒྱུད་ལ་ཉན་ན་ནི་ངོ་མ་ནང་དོན་མེད་པ་ཞིག་རེད་སྙམ་གྱིན་ཡོད་པ་དང་འདྲ།
རྒྱུ་རྐྱེན་ཅི་ཡིན་མི་ཤེས་པར་ཁོ་ཚོ་ཚང་མས་མི་མཆོག་གྱུར་རམ་བུད་མེད་ཀྱི་དོན་གླེང་ན་
འདོད་པའམ་ཉན་ན་འདོད་པའི་ཚོར་བ་སྐྱེས། ཁོ་ཚོ་སྡོད་སའི་མགྲོན་ཚོམས་ཀྱི་དངོས་པོ་
ཐམས་ཅད་དེ། གཡོག་བསྐོན་པའི་སྒྲོན་སྟེགས་ཡལ་གའི་དབྱིབས་ཅན་དང་། རྐུབ་སྟེགས་
མཐའ་ར་མ་དང་། རྐང་འོག་གི་ས་གདན་སོགས་ཐམས་ཅད་ཀྱིས་ད་ལྟ་མཐའ་ཤིང་ནང་དུ་
མར་ཁོ་ཚོར་བལྟས་ཡོད་པའི་མི་དེ་ཚོ་སྔོན་ཆད་ཁང་བ་འདི་རུ་འགྲོ་འགུལ་བྱས་མྱོང་བ་
དང་། བསྡད་མྱོང་བ། ཇ་འཐུང་མྱོང་བ་བརྗོད་ཀྱིན་ཡོད། ད་ལྟ་མཛེས་སྒེག་གི་ཕེ་ར་ཀུ་ཡ་
འདི་རུ་གྲག་འགུལ་ཅི་ཡང་མེད་པར་ཕར་འགྲོ་ཚུར་འགྲོ་བྱེད་ལ། དེ་ནི་གཏམ་རྒྱུད་ཡོད་
ཚད་ལས་ཀྱང་མཛེས་པ་ཞིག་རེད།
ཨ་ལོ་ཤན་གཉིད་ཡོང་ནས་སྲོན་གྱིན་མེད། ཁོ་ཐོ་རངས་ཆུ་ཚོད་གཉིས་པ་ནས་མལ་
ལས་ལངས་ཏེ་སྟོན་ལས་བྱས་པས། ད་ལྟ་མིག་ལྕིབས་ཡར་འགྱོག་མི་ཐུབ། ཡིན་ཡང་ཁོ་
སོང་རྗེས་མགྲོན་པོས་གཏམ་རྒྱུད་མཚར་བོ་ཞིག་བཤད་སྲིད་སྙམ་སྟེ་ཞེ་འཁྲེང་ནས་མ་སོང་།
ཁོས་ཨེ་ཝན•ཨེ་ཝན་ནེ་ཆིས་ད་ཅི་བཤད་པའི་གཏམ་རྒྱུད་ལ་གནས་ལུགས་ཡོད་ཅིང་།
ཡང་དག་ཡིན་མིན་ལ་བསམ་ཞིབ་མི་བྱེད་ལ། གང་ལྟར་ཡང་ཁོའི་མགྲོན་པོས་འབྲུ་རྡོག་
དང་རྩྭ་སྐམ་མ་གླེང་ལ། སོལ་བའི་དུ་དྲེག་མ་གླེང་བར། སྨྲས་པ་ཡོད་ཚད་ནི་ཁོའི་འཚོ་བ་
དང་ཐད་ཀར་འབྲེལ་བ་ཅི་ཡང་མེད་པའི་དོན་ཡིན་པས། ཁོ་རང་དབང་མེད་པར་དགའ་
ནས། ཁོ་ཚོས་མུ་མཐུད་དུ་ཁ་བརྡ་བྱས་ན་ད་གཟོད་བཟང་སྙམ།
“ཡིན་ཡང་ད་ཉལ་རན་སོང” ཞེས་པུར་གེ་ཡར་ལངས་ཏེ་སྨྲས་པ། “ངས་ཁྱོད་
ཚོར་མཚན་མོ་བདེ་ལེགས་ཞུ་ཆོག་རོགས་ཞུ།”
ཨ་ལོ་ཤན་གྱིས་མཚན་མོ་བདེ་ལེགས་ཞུས་ཏེ། མར་འོག་ཁང་གི་རང་གི་སྡོད་ཤག་ཏུ་
ལོག མགྲོན་པོ་ཚོ་སྔར་ལྟར་ཐོག་ཁང་དུ་བསྡད་ཡོད། ཁོ་གཉིས་མིས་ཁྲིད་ནས་ཁང་བ་
ཆེན་པོ་ཞིག་གི་ནང་དུ་སོང་སྟེ་སྡོད་དུ་བཅུག་ལ། དེར་ཤིང་གི་བརྐོས་རིས་ཅན་གྱི་ཉལ་
ཁྲི་རྙིང་བ་གཉིས་བཞག་ཡོད། གྲུ་ག་རུ་བ་སོའི་ཡེ་ཤུའི་སྐུ་རྒྱ་གྲམ་དུ་བརྡབས་པ་ཞིག་ཡོད།
བསིལ་ལྡན་གྱི་ཉལ་ཁྲི་དེ་གཉིས་ཀྱི་ཐོག་ཏུ་མཛེས་སྒེག་གི་ཕེ་ར་ཀུ་ཡས་ཉལ་གདན་དང་
ཉལ་རས་བཏིང་ཡོད། གཙང་མར་བཀྲུས་པའི་ཉལ་རས་ལས་དྲི་ཞིམ་འཐུལ་འོང་།
ཨེ་ཝན་ཨེ་ཝན་ནེ་ཆིས་ཁ་མི་གྲག་པར་ལྭ་ཕུད་ནས་ཉལ།
“ལྷ་ཨ། ང་ཚོ་ཉེས་ཅན་རྣམས་ལ་ཀུ་ཡངས་གནང་རོགས” ཞེས་ཁོས་སྨྲས་རྗེས།
ཉལ་ཐུལ་འཐེན་ནས་མགོར་བཀབ།
ཁོའི་བང་ཟ་དེ་ཅོག་ཙེའི་ཐོག་ཏུ་བཞག་ཡོད་ལ། དེ་ལས་དུ་བའི་ཚིག་དྲི་ང་བ་འཐུལ་
འོང་། པུར་གེ་ཡུན་ཞིག་ལ་གཉིད་མ་འོང་། དྲི་ང་བའི་ཚིག་དྲི་དེ་གང་ནས་འཐུལ་འོང་བ་
མ་ཤེས་པ་ལ་དོགས་པ་ཟ།
ཞག་གང་བོར་དྲ་མའི་ཤེལ་སྒོའི་ངོར་ཆར་བ་ཐག་ཐག་འབབ།
1898ལོར།

ཡོ་ནེ་ཆི།

དང་པོ།
ཞིང་ཆེན་གྱི་ལྟེ་བའི་གྲོང་ཁྱེར་འདིར་ཡོང་ཐེངས་རེ་རེའི་མིས་འདི་གའི་འཚོ་བ་ནི་
བྲོ་མེད་སྣ་རྐྱང་ཡིན་པར་འཁང་ར་བྱེད་ཀྱང་། དེ་ལས་ལྡོག་སྟེ། ས་དེའི་སྡོད་དམངས་ཀྱིས་
དེར་དག་ཕུད་བྱེད་པ་དང་འདྲ་བར། གྲོང་ཁྱེར་འདི་ཧ་ཅང་བཟང་། འདི་ན་དཔེ་མཛོད་
ཁང་དང་། ཟློས་གར་ཁང་དང་། སྤྲོ་རྩེད་ཁང་ཡོད་ཅིང་། རྒྱུན་དུ་ཞབས་བྲོ་འཁྲབ་ཚོགས་
བསྡུ་ཟེར་ལ། མཇུག་ཏུ་ད་དུང་འདི་ན་རིག་པ་ཡོད་ཅིང་། རྩེ་དགའ་ཆེ་བ། མི་ལ་དགའ་བ་
སྟེར་བའི་ཁྱིམ་ཚང་མང་པོ་ཡོད་པ་དང་། ཁོ་ཚོ་དང་འགྲོ་འོང་ཅི་དགར་བྱས་ཆོག་ཟེར། ཁོ་
ཚོས་ད་དུང་ཐུར་ཁེན་ཟེར་བ་ཚང་ཞིག་གླེང་ལ། དེ་ཚང་ནི་ཆེས་སྤྱོད་ཡོན་ཡོད་
པ་དང་། ཆེས་འཇོན་ཡོན་ལྡན་པའི་ཁྱིམ་ཚང་ཞིག་ཡིན་ཟེར།
ཁྱིམ་ཚང་འདི་ག་གྲོང་ཁྱེར་འདིའི་སྲང་ཆེན་གྱི་རང་གི་ཁང་བར་བསྡད་ཡོད་ལ། ཞིང་
ཆེན་ནང་སོའི་སྒར་ག་དང་ཐག་མི་རིང་། ཨེ་ཝན“ཕེ་ཏེ་རོ་ཝེ་ཆི་ཐུར་ཁེན་ནི་མི་ཚོན་པོ་
སྐྲ་ནག་པོ་ཡག་པོ་སྐྱེས་པ། རྒྱ་རག་ཅིག་ཡིན། རྒྱུན་དུ་སྙིང་རྗེའི་རོགས་སྐྱོར་ཞལ་འདེབས་
བསྡུ་བའི་སྤྱི་སྟོན་འཁྲབ་སྟོན་བྱེད་ཅིང་། རང་གིས་དམག་དཔོན་རྒན་པ་ཞིག་འཁྲབ་པ་
དང་། ལུ་བའི་རྣམ་འགྱུར་ཧ་ཅང་དགོད་བྲོ་བ་ཞིག་ཡིན། ཁོས་ཁེད་དང་གཏམ་དཔེ་དང་།
དགོད་བྲོའི་གཏམ་རྒྱུད་མང་པོ་བཤད་ཤེས་པ་དང་། ཁ་མཚར་བཤད་པ་དང་ཀུ་རེ་རྩེ་བར་
དགའ། ཁོའི་གདོང་ནས་ནམ་ཡང་འདི་འདྲའི་འཛུམ་ཞིག་མངོན་པ་སྟེ། ཁོས་ཀུ་རེ་རྩེ་བ་
ཡིན་ནམ་སྐད་ཆ་རྣམ་དག་བཤད་པ་ཡིན་པ་སུས་ཀྱང་ཚོད་མི་ཐིག ཁོའི་ཆུང་མ་ཝེ་ལ“ཡོ་
སེ་ཕུ་ཧྥུ་ན་ནི་ཤ་སྐེམ་པོ་བཞིན་མཛེས་པའི་བུད་མེད་ཅིག་ཡིན་ལ། སྣར་བཞོན་མིག་ཤེལ་
ཞིག་གོན་ཡོད། ནམ་རྒྱུན་མོས་སྒྲུང་གཏམ་རིང་བ་དང་འབྲིང་བ་འབྲི་བར་མ་ཟད། སྒྲུང་
གཏམ་དེ་དག་མགྲོན་པོ་ཚོར་གྱེར་ཀློག་བྱེད་པར་དགའ། ཁོའི་བུ་མོ་ཡེ་ཁ་ཅེ་ལེན་ན་ཨེ་
ཝན་ནོ་ཧྥུ་ན་ནི་གཞོན་ནུ་མ་རྣོ་སྦྲེང་དཀྲོལ་ཤེས་པ་ཞིག་ཡིན། མདོར་ན། ཁྱིམ་ཚང་འདིའི་
བཟའ་མི་ཚོར་རང་རང་གི་འཇོན་ཐང་ཡོད། ཐུར་ཁེན་ཚང་གི་མི་ཚང་མ་ནི་མགྲོན་རྩིས་
ཆེ་བར་མ་ཟད། མགྲོན་པོའི་མདུན་དུ་ཟོལ་མེད་བབ་ཆགས་དང་རྩེ་དགའ་ཆེ་བའི་སྒོ་ནས་
རང་རང་གི་འཇོན་ཐང་མངོན་པ་ཞིག་ཡིན། ཁོ་ཚང་གིས་སོ་ཕག་གིས་བརྩིགས་པའི་ཁང་
བ་མཐོན་པོ་དེའི་ནང་ཡངས་ཤིང་། དབྱར་ཁར་བསིལ་བ་དང་། དྲ་མ་མང་ཆེ་བ་ནི་ལྗོན་པ་
ཚང་ཚིང་གི་སྐྱེད་ཚལ་རྙིང་བ་ཞིག་ལ་འཁོར་ཡོད་ཅིང་། དབྱར་ཁ་སླེབས་ན་འཇོལ་མོས
སྐད་སྙན་སྒྲོག ཁྱིམ་དུ་མགྲོན་པོ་སླེབས་ན། གཡོས་ཁང་དུ་ཐག་ཐག་ཏིང་ཏིང་གི་ཚོད་མ་
གཏུབ་པའི་སྒྲ་གྲག་ལ། ར་བ་ཡོངས་སུ་ཙོང་རིལ་སྲེག་པའི་དྲི་མ་འཐུལ་བ་དང་། འདི་ནི་
ཁ་ལ་ཞིམ་པའི་ཟས་སྣ་གྱ་ནོམ་པའི་ནུབ་ཚ་ཞིག་བསྐོལ་ཡོད་པའི་བརྡ་ཡིན་ནོ།
སྨན་རམས་པ་ཏེ་མི་ཐེ་རུ-ཡོ་ནེ་ཆི•སི་ཏར་ཚེ་ཧྥུ་ནི་ས་གནས་རང་སྐྱོང་ཅུའུ་ཡི་
སྨན་རམས་པ་བྱེད་དུ་མངགས་མ་ཐག་པ་དེར། ཡོང་ནས་གྲོང་ཁྱེར་དང་ལེ་བར་དགུ་ཡོད་
པའི་ཀྱ་རི་ལུར་སྡོད་པའི་དུས་སུ། མི་ཞིག་གིས་ཁོར་སྨྲས་པ་སྟེ། ཁྱོད་ཡོན་ཏན་ཅན་ཞིག་
ཡིན་པའི་ཆ་ནས་ཐུར་ཁེན་ཚང་ལ་འབྲེལ་འདྲིས་མི་བྱེད་ཀ་མེད་ཡིན་ཟེར། དགུན་ཁར།
ཉིན་ཞིག་ལ་སྲང་དུ་མིས་ངོ་སྤྲོད་བྱས་པ་བརྒྱུད་དེ། ཁོས་ཨེ་ཝན་ཕེ་ཏེ་རོ་ཝེ་ཆི་ངོ་ཤེས་
སོང་། ཁོ་ཚོས་གནམ་གཤིས་དང་། ཟློས་གར་དང་། འབྲུམ་ནད་གླེང་བ་དང་། རྗེས་སུ་ཨེ་
ཝན་ཕེ་ཏེ་རོ་ཝེ་ཆིས་ཁོར་ཁོམ་པ་ཡོད་དུས་ཁོ་ཚང་དུ་རྩེ་རུ་ཡོང་བར་གདན་འདྲེན་བྱས།
དཔྱིད་ཀ་སླེབས་པ་ན། ཉིན་ཞིག་ལ་དུས་ཆེན་སླེབས་པ་སྟེ། ཡེ་ཤུ་དགུང་གཤེགས་ཀྱི་དུས་
མཆོད”ཡིན། སི་ཏར་ཚེ་ཧྥུས་ནད་པར་བལྟས་ཚར་རྗེས། གྲོང་ཁྱེར་ནང་དུ་སེམས་གཡེང་
བར་ཆས་པ་དང་། ཞོར་དུ་དངོས་པོ་ཉོ་རུ་སོང་། ཁོ་དལ་ལྷོད་ཀྱིས་འགྲོ(ཁོས་ད་དུང་ཤིང་རྟ་
ཉོས་མེད)བཞིན་ཡོད། ལམ་དུ་ཁོས་གླུ་ཟ་ཟི་ལེན་ཏེ།
ངས་ད་དུང་ཚེའི་ཕོར་བུའི་ནང་གི་མཆི་མ་མ་འཐུང་དུས།
གྲོང་ཁྱེར་དུ་ཁོས་དྲོས་ཇ་འཐུངས་པ་དང་། གླིང་ག་རུ་འཆམ་འཆམ་ཡུན་ཙམ་བྱས།
རྗེས་སུ་གློ་བུར་དུ་ཨེ་ཝན-ཕེ་ཏེ་རོ་ཝ་ཆིས་གདན་དྲངས་པ་དྲན། བསམ་ཚུལ་འདི་ནི་ཁོའི་
སེམས་ལ་དབང་མེད་དུ་ཤར་བ་དང་འདྲ་བས། ཁོས་ཐུར་ཁེན་ཚང་དུ་སོང་ནས་ཁོ་ཚོ་ནི་མི་
ཅི་འདྲ་ཞིག་ཡིན་པར་བལྟ་རྒྱུའི་ཐག་བཅད།
“རྒན་ཁྱེད་ཚང་བདེ་མོ།” ཨེ་ཝནཕེ་ཏེ་རོ་ཝ་ཆིས་དེ་སྐད་སྨྲ་བཞིན་སྒོ་ཁའི་ཐེམ་
སྐས་ཁར་ཡོང་སྟེ་ཁོར་བསུ་བ་བྱེད། “འདི་འདྲའི་དགའ་ཕྱོགས་མཐུན་པའི་མགྲོན་པོ་
ཞིག་ཕེབས་པ་མཐོང་ཚེ། ངོ་མ་ཧ་ཅང་དགའ་བྱུང་། ཧ་ཅང་དགའ་བྱུང་། ནང་དུ་ཕེབས།
ངས་ཁྱེད་ལ་ངའི་ལྕམ་བཟང་མོ་ངོ་སྤྲོད་བྱེད། ཝེ་ར་ཆི་ཁ། ངས་མོར་བཤད་ཡོད།” ཅེས་
སྨྲ་བཞིན་སྨན་རམས་པ་ཆུང་མར་ངོ་སྤྲོད་བྱས་ཤིང་སྨྲས་པ། “ངས་ཁོར་བཤད་མྱོང་།
བཅའ་ཁྲིམས་ལྟར་ན། ཁོ་ནམ་ཡང་སྨན་ཁང་གི་ཁྱིམ་དུ་སྡོད་དགོས་པའི་རྒྱུ་མཚན་ཅི་ཡང་
མེད། ཁོས་དུས་ཚོད་ལྷག་མ་འབྲེལ་འདྲིས་སུ་བཀོལ་ན་ད་གཟོད་འགྲིག སྙིང་སྡུག་ལགས།
དེ་འགྲིག་གམ།”
“ཁྱེད་འདི་རུ་བཞུགས་དང་།” ཝེ་ལ“ཡོ་སེ་ཕུ་ཧྥུ་ནས་མགྲོན་པོ་མོའི་གམ་དུ་སྡོད་དུ་
བཅུག་རྗེས་སྨྲས་པ། “ཁྱེད་ཀྱིས་ང་ལ་གུས་ཞབས་གང་བཟང་བྱས་ཆོག ངའི་ཁྱོ་
བོ་མིག་སེར་བྱེད་པར་དགའ། ཁོ་ནི་ཨོ་སེད་རོ་རེད། ཡིན་ཡང་ང་ཚོས་གཟབ་
གཟབ་བྱས་ཏེ། ཁོར་ཅུང་ཙམ་ཡང་ཤེས་སུ་མ་འཇུག”
“འེ། བྱ་ཕྲུག་མ། གཅེས་ལང་ལ་ཤོར་བའི་བུད་མེད་ཁྱོད་འདི།” ཨེ་ཝན་ཕེ་ཏེ་
རོ་ཝེ་ཆིས་བརྩེ་བའི་ངང་ནས་ལྡབ་ལྡིབ་ཅིག་སྨྲས་པ་དང་། མོའི་དཔྲལ་བར་འོ་ཞིག་བྱས་
རྗེས། ཁོའི་ཁ་ཕྱིར་འཁོར་ནས་མགྲོན་པོར་སྨྲས་པ། “ཁྱེད་ཕེབས་པ་སྟབས་འགྲིག་འདུག
ངའི་ལྕམ་བཟང་མོས་གསུང་རྩོམ་རླབས་པོ་ཆེ་ཞིག་བརྩམས་ཡོད། དེ་རིང་སྐད་གསང་
མཐོན་པོས་གྱེར་ཀློག་ཐེངས་གཅིག་བྱེད་རྩིས་ཡོད།”
“རིང་། བཟང་གི”ཞེས་ཝེ་ལ•ཡོ་སེ་ཕུ་ཧྥུ་ནས་ཁྱོ་བོར་སྨྲས་པ། “ditss que l’on
nous donne du the é”
ཁོ་ཚོས་སི་ཏར་ཚེ་ཧྥུ་ལ་ལོ་བཅོ་བརྒྱད་ཀྱི་བུ་མོ་སྟེ། ཡེ་ཁ་ཅེ་ལེན་ན་ཨེ་ཝན་ནོ་ཧྥུ་ན་
ངོ་སྤྲོད་བྱས་ནས་ངོ་ཐུག མོའི་བྱད་བཞིན་ཨ་མར་རིགས་པ"དང་། ཤ་སྐེམ། བཞིན་མཛེས།
མོའི་རྣམ་འགྱུར་ད་དུང་བྱིས་པ་དང་འདྲ། མོའི་སྐེད་པ་ཕྲ་ཞིང་ལྡེམ། མོའི་རྒྱས་ཟིན་པའི་
གཞོན་ནུ་མའི་བྲང་འབུར་ལང་ཚོ་ལྡན་ལ་མཛེས་པས། མིའི་ཡིད་ལ་དཔྱིད་ཀ་འཆར་དུ་
འཇུག་པ་དང་། ལང་ཚོའི་དཔྱིད་དཔལ་རྒྱས་པའི་སྒང་རེད། རྗེས་སུ་ཁོ་ཚོས་ཇ་འཐུང་བ་
དང་། ད་དུང་སིལ་ཉོག་དང་སྦྲང་རྩི་ཡོད་ལ། ཀ་ར་སིལ་ཏོག་དང་། ཀ་ར་གོ་རེ་ཞིམ་པོ་ཡང་
ཡོད། ཀ་ར་གོ་རེ་དེ་ཁ་ནང་དུ་བཅུག་མ་ཐག་ཏུ་བྲུལ་འགྲོ། ས་སྲོས་ལ་ཉེ་དུས། མགྲོན་པོ་
གཞན་པ་ཚོ་ཡང་སྔ་ཕྱིར་སླེབས་པ་དང་། ཨེ་ཝན-ཕེ་ཏེ་རོ་ཝེ་ཆིས་འཛུམ་གྱིས་ཁེངས་པའི་
མིག་གིས་མགྲོན་པོ་རེ་རེར་བལྟས་ཏེ་སྨྲས་པ།
“རྒན་ཁྱེད་ཚང་བདེ་མོ།”
དེ་རྗེས། ཚང་མ་མགྲོན་ཚོམས་སུ་ཡོང་ནས་བསྡད་པ་དང་། གདོང་མདོག་གཟབ་ནན་
ཡིན། ཝེ་ལ“ཡོ་སེ་ཕུ་ཧྥུ་ནས་མོའི་སྒྲུང་གཏམ་རིང་མོ་གྱེར་ཀློག་བྱས། མོས “གྲང་ངར་ཆེ་
བར་གྱུར” ཞེས་མགོ་བཙུགས་ཏེ་བཀླགས། དྲ་མ་ཕྱེ་ཡོད་པས། གཡོས་ཁང་ནས་
ཚོད་གྲིས་ཐག་ཐག་གཏུབ་པའི་སྒྲ་དང་ཙོང་རིལ་སྲེག་པའི་དྲི་མ་འཐུལ་འོང་། མི་
རྣམས་སྙི་ཞིང་འབོལ་བའི་རྐུབ་སྟེགས་རྩིབ་སྐྱོར་མར་བསྡད་ཡོད་ཅིང་། སེམས་ལྷོད་ལྷོད་
དུ་འདུག མགྲོན་ཚོམས་མོག་མོག་པོའི་ནང་དུ་གློག་འོད་འཇམ་པོ་ཞིག་འཕྲོ་ལ། མིག་
སྔའི་དབྱར་ཁའི་ས་སྲོས་འདི་འདྲ་ལ་སྲང་ལམ་ནས་དགོད་སྒྲ་ལྷང་ལྷང་གྲག་འོང་ཞིང་།
ར་བའི་ནང་ནས་ལི་ཤི་སྨུག་པོའི་དྲི་བསུང་འཐུལ་འོང་། དེའི་རྐྱེན་གྱིས་གྲང་ངར་ཆེ་བའི་
ཡུལ་སྣང་དང་། དགོང་ཁའི་ཉི་ཟེར་གྲང་མོ་ཁ་བའི་ལྗོངས་སུ་འཕྲོ་བ་དང་། ལམ་འགྲོ་བ་
ཁེར་འགྲོ་ཞིག་གིས་ལམ་ལ་སྙེག་པའི་ཡུལ་སྣང་བཅས་ནི་སུས་ཀྱང་ཡིད་ལ་འཆར་མི་
སྲིད་དོ། ། ཝེ་ལ“ཡོ་སེ་ཕུ་ཧྥུ་ནས་སྐུ་དྲག་གི་སྲས་མོ་ལོ་གཞོན་མཛེས་མ་ཞིག་གིས་རང་གི་
གྲོང་ཚོར་ཇི་ལྟར་སློབ་གྲྭ་བསྒྲུབས་པ། སྨན་ཁང་བཙུགས་པ། དཔེ་མཛོད་ཁང་བཙུགས་པ།
རི་མོ་མཁན་ལྡོམ་པོ་ཞིག་ལ་ཇི་ལྟར་དགའ་སོང་བ་བཀླགས། མོས་བཀླགས་པ་ནི་འཚོ་བ་
དངོས་སུ་ཡོད་མི་སྲིད་པའི་གཏམ་རྒྱུད་ཡིན་མོད། འོན་ཀྱང་ཉན་ན་ཡིད་ལ་འབབ་ཅིང་།
སེམས་སྐྱིད་པ་ཞིག་ཡིན་ལ། མིའི་ཡིད་ལ་བདེ་སྐྱིད་དང་ལྷིང་འཇགས་ཀྱི་ཉམས་སྣང་ཞིག་
སྐྱེས་ནས་ཡར་ལངས་མི་འདོད།།
“ངོ་མ་བཟང་བ་ལ། ” ཨེ་ཝན་ཕེ་ཏེ་རོ་ཝེ་ཆིས་ངག་འཇམ་པོས་སྨྲས།
མགྲོན་པོ་ཞིག་གིས་ཉན་གྱིན་ཉན་གྱིན་སེམས་ནི་ཐག་རིང་ཐག་རིང་གི་ས་ཆ་ཞིག་
ལ་འཕུར་བ་དང་། སྐད་དམའ་མོ་ཐོས་མི་ཐོས་ཙམ་གྱིས་སྨྲས་པ།
“རེད།་ངོ་མ་རེད། ”
ཆུ་ཚོད་གཅིག་འགོར་སོང་། ཡང་ཆུ་ཚོད་གཅིག་འགོར་སོང་། ཉེ་འདབས་ཀྱི་གྲོང་
ཁྱེར་འདིའི་གླིང་ག་ནས་རོལ་མོ་རུ་ཁག་ཅིག་གིས་རོལ་མོ་དཀྲོལ་ཞིང་། གླུ་ལེན་རུ་ཁག་
གིས་གླུ་ལེན། ཝེ་ལ་ཡོ་སེ་ཕུ་ཧྥུ་ནས་མོའི་མ་ཡིག་གི་ཁ་བསུམས། ཚང་མ་སྐར་མ་ལྔར་ཁ་
རོག་གེར་བསྡད་དེ། གླུ་ལེན་རུ་ཁག་གིས་ལེན་པའི《ལུ་ཆི་ནུ་ཤི་ཁ》ལ་ཉན། གླུ་དེས་སྒྲུང་
གཏམ་ནང་དུ་མེད་པའི་འཚོ་བ་དངོས་ནང་གི་དགའ་སྣང་ཡོད་ཚད་བརྗོད་བྱུང་།
“ཁྱེད་ཀྱིས་ཁྱེད་ཀྱི་བརྩམས་ཆོས་དུས་དེབ་ཐོག་ཏུ་སྤེལ་རྒྱུ་ཡིན་ནམ།” ཞེས་སི་
ཏར་ཚེ་ཧྥུས་ཝེ་ལ་ཡོ་སེ་ཕུ་ཧྥུ་ན་ལ་དྲིས།
“མིན། ངས་སྔར་ནས་ཕྱིར་བཀྲམ་གྱིན་མེད། ངས་བྲིས་ཚར་ན། ཆ་སྒམ་དུ་བསྡུས་
པ་ཡིན། ཕྱིར་བཀྲམ་དགོས་དོན་ཅི་ཡོད” ཅེས་མོས་ལན་བཏབ་ཅིང་། “ང་ཚོས་འཚོ་བ་
ཕྱིད་ཐུབ་ཟིན་པ་ཡིན་པ་ཤེས་པ་འདི་རེད” ཅེས་འགྲེལ་བཤད་བྱས།
རྒྱུ་རྐྱེན་ཅི་མི་ཤེས་ཏེ། ཚང་མས་དངན་པ་འཐེན་བྱུང་།
“ཁོ་ཆི་ཁ།” ད་ནི་ཁྱོད་ཡོང་ནས་དབྱངས་རྟ་ཞིག་དཀྲོལ་དང་།” ཨེ་ཝན“ཕེ་ཏེ་རོ་
ཝེ་ཆིས་བུ་མོར་དེ་སྐད་སྨྲས།
རྣོ་སྦྲེང་གི་ཁ་ཕྱེ། དབྱངས་དེབ་བཞག་ནས་ཁ་ཕྱེ། ཡེ་ཁ་ཅེ་ལེན་ན་ཨེ་ཝན་ནོ་ཧྥུ་ན་
དེར་བསྡད་རྗེས། ལག་གཉིས་ཀྱི་སོར་མོས་མཐེབ་མནན་ཏེ། ཤུགས་བཏོན་ནས་མནན་ཡང་
མནན་པ་དང་། མོའི་ཕྲག་པ་དང་བྲང་ཁོག་གསུག་ཅིང་འདར་བྱུང་། མོས་མཐེབ་གཅིག་
ཡང་ཡང་མནན་པ་དང་། མཐེབ་དེ་མནན་ནས་རོལ་ཆའི་ནང་དུ་མ་བརྡབས་ན་མཚམས་
མི་འཇོག་པ་ལྟར་གནོན། མགྲོན་ཚོམས་སུ་འདེགས་འཇོག་གསལ་བའི་དབྱངས་ཀྱིས་
ཁེངས་ལ། མཐིལ་ཤིང་དང་། གནམ་གཅལ་དང་། ཅ་ལག་དང་དངོས་པོ་ཡོད་ཚད་
ཀྱིས་སྒྲ་ལྡི་རི་རི་འབྱིན་པ་དང་འདྲ། ཡེ་ཁ་ཅེ་ལེན་ན་ཨེ་ཝན་ནོ་ཧྥུ་ནས་དཀྲོལ་དཀའ་
བའི་དབྱངས་རྟ་ཞིག་དཀྲོལ་གྱིན་ཡོད་ལ། དབྱངས་རྟ་དེ་སྙན་པ་ནི། དེ་དཀྲོལ་དཀའ་ལ།
རིང་ཞིང་སྣ་རྐྱང་ཡིན་པའི་རྐྱེན་གྱིས་ཡིན། སི་ཏར་ཚེ་ཧྥུས་ཉན་བཞིན་དུ་རྡོ་མང་པོ་རི་
ངོས་ནས་མར་ཉིལ་ཏེ། རྦབ་ཏུ་འགྲིལ་བའི་འཁྲུལ་སྣང་བྱུང་ལ། ཁོས་རྡོ་དེ་རྣམས་འགྲིལ་
མཚམས་མྱུར་དུ་བཞག་སྟེ། མ་འགྲིལ་ན་ད་གཟོད་བཟང་བར་རེ་བ་བྱེད། དེ་བཞིན་དུ་ཡེ་
ཁ་ཅེ་ལེན་ན•ཨེ་ཝན་ནོ་ཧྥུ་ནས་བྲེལ་ཟིང་གིས་དཀྲོལ་བ་དང་། སེམས་ཤུགས་ཀྱིས་ཁེངས་
ཤིང་དཀྲོལ་རྔམ་ཆེ། མོའི་གདོང་ཡང་དམར་པོར་གྱུར་པ་དང་། སྐྲ་ཉག་མ་ཞིག་ཤོར་ནས་
དཔྲལ་བར་བཀབ་པ་དེར་སི་ཏར་ཚེ་ཧྥུ་དགའ་བྱུང་། ཀྱ་ལུ་རི་ནས་ནད་པ་དང་ཞིང་བ་དང་
མཉམ་དུ་ཁོ་དགུན་ཟླ་ཞིག་ལ་བསྡད་པ་དང་། ད་ལྟ་མགྲོན་ཚོམས་སུ་བསྡད་དེ། ལོ་གཞོན་
ཞིང་ངང་ཚུལ་མཛེས་པར་མ་ཟད། ཟོལ་མེད་གཞུང་དྲང་གི་མི་ཞིག་ལ་བལྟས་ཏེ། བག་སྤྲོ་
ཞིང་གདངས་རིང་ལ། མཛེས་པ་མཆོག་གྱུར་གྱི་རོལ་མོ་ལ་ཉན་ནས་སྡོད་པ་ནི། ཅི་འདྲའི་
སྐྱིད་ཅིང་། ཅི་འདྲའི་གསར་མཚར་གྱི་སྣང་བ་ཞིག་རེད་ཨང་།
“ཨ། ཁོ་ཆི་ཁ། ཁྱོད་ཀྱིས་སྔོན་ཆད་དེ་རིང་གི་འདི་འདྲ་བཟང་བ་ཞིག་དཀྲོལ་མ་མྱོང་།”
བུ་མོས་དཀྲོལ་ཚར་ནས་ཡར་ལངས་པ་ན། ཨེ་ཝན“ཕེ་ཏེ་རོ་ཝེ་ཆིས་དེ་སྐད་སྨྲས་པ་དང་།
མིག་ལ་མཆི་མ་གོར་རོ་རོ་བྱས་ཏེ། “འཆིའོ། །ཏན་ནི་སི། ཁྱོད་ཀྱིས་ད་ནས་དེ་ལས་བཟང་
བ་ཞིག་འབྲི་ཤེས་མི་འོང་།"
ཚང་མས་མོ་བསྐོར་ནས་མོར་རྟེན་འབྲེལ་ཞུས། ཁོ་ཚོས་ཡུན་རིང་ལ་འདི་འདྲའི་
སྙན་པའི་དབྱངས་རྟ་ཐོས་མ་མྱོང་བ་བཤད་ལ། ཁོ་ཚོ་ཧ་ལས་པ་བརྗོད། མོས་ཁ་རོག་གེར་
ཉན་ལ། དགའ་ནས་འཛུམ་དམུལ་དམུལ་བྱེད་ཅིང་། ལུས་ཡོངས་ནས་ཡིད་ཚིམ་པའི་རྣམ་
འགྱུར་སྟོན།
“ཡ་མཚན་རེད། ཧ་ཅང་སྙན་ནོ། ”
“ཧ་ཅང་སྙན་ནོ། ” སི་ཏར་ཚེ་ཧྥུ་ལ་ཚང་མས་དགའ་བས་བསྟོད་པའི་ཤན་ཐེབས་
ཏེ་སྨྲས་པ། “ཁྱེད་ཀྱིས་གང་དུ་རོལ་མོ་སྦྱངས་པ་ཡིན།” ཞེས་ཡེ་ཁ་ཅེ་ལེན་ན་ཨེ་ཝན་ནོ
ཧྥུ་ན་ལ “རོལ་མོ་སློབ་ཆེན་དུ་སྦྱངས་སམ” ཞེས་དྲིས།
“མིན། ངས་ད་ལྟ་རོལ་མོ་སློབ་ཆེན་དུ་ཞུགས་རྩིས་བྱེད་ཀྱིན་ཡོད་མ་ཐག་ཡིན། ད་
ལྟ་ངས་ཁྱིམ་དུ་ལྕམ་ཙ་ཧྥུ་ལོ་ཝ་སི་ཁ་ཡའི་དྲུང་དུ་རོལ་ཆ་དཀྲོལ་ཚུལ་སྦྱང་གིན་ཡོད།”
“ཁྱེད་འདི་གའི་སློབ་འབྲིང་ནས་མཐར་ཕྱིན་སོང་ངམ།”
“འོ། མེད་ཡ” ཞེས་ཝེ་ལ•ཡོ་སེ་ཕུ་ཧྥུ་ནས་བུ་མོའི་ཚབ་ཏུ་ལན་བཏབ་པ།
ཚོས་དགེ་རྒན་ཁྱིམ་དུ་གདན་དྲངས་ཡོད། སློབ་འབྲིང་དཀྱུས་མའམ་བུ་མོའི་སློབ་འབྲིང་
དུ་དཔེ་ཆ་བཏོན་ན་ཤན་ཞུགས་ངན་པ་ཐེབས་སྲིད་པ་རེད། ཁྱེད་དེར་འཐད་པ་ཡིན་རྒྱུ་
རེད། བུ་མོ་གཞོན་ནུ་འཚར་སྐྱེད་བྱུང་སྒང་ལ་ཨ་མའི་ཤན་ཞུགས་ཁོ་ན་ཐེབས་ན་འགྲིག་
པ་རེད།”
“ཡིན་ཡང་། ང་རོལ་མོ་སློབ་ཆེན་དུ་ཞུགས་རྒྱུ་ཡིན” ཞེས་ཡེ་ཁ་ཅེ་ལེན་ན་ཨེ་
ཝན་ནོ་ཧྥུ་ནས་དེ་སྐད་ཟེར།
“མིན། ཁོ་ཆི་ཁ་མོའི་ཨ་མ་ལ་དགའ། ཁོ་ཆི་ཁས་ཨ་ཕ་ཨ་མའི་སེམས་གསོད་པའི་
ལས་མི་བྱེད།”
“མིན་ཡ། ང་འགྲོ་རྒྱུ། ང་འགྲོ་རྒྱུ” ཞེས་ཡེ་ཁ་ཅེ་ལེན་ན་ཨེ་ཝན་ནོ་ཧྥུ་ནས་གཅེས་
སྟེག་ནས་སྨྲས་པ་དང་། རྐང་རྡིག་ཀྱང་བྱེད།
ནུབ་ཚ་འཐུང་དུས་ནི་ཨེ་ཝན“ཕེ་ཏེ་རོ་ཝེ་ཆིས་འཇོན་ཐང་ངོམ་པའི་དུས་ལ་སླེབས་
པས། ཁོས་མིག་འཛུམ་ཡང་ངོ་མི་འཛུམ་པར་མཚར་གཏམ་བཤད་ནས་ཀུ་རེ་རྩེ་ལ། དགོད་
བྲོ་བའི་དྲི་བ་སྤྱི་བརྟོལ་འདོན་ཞིང་། རང་གིས་ལན་འདེབས། ཁོས་ཐོག་ཐག་ཏུ་ཁོ་རང་ཁོ་
ནར་མངའ་བའི་སྐད་ཆ་ཡ་མཚན་ཁྱད་མཚར་བཤད་དེ་འུད་ཤོབ་བྱེད། ཀུ་རེའི་སྐད་ཆ་དེ་
རིགས་ཁོས་ཡུན་རིང་ལ་བཤད་ནས་ལེགས་འགྲུབ་བྱུང་ཡོད་ཅིང་། ཁོ་སྐད་ཆ་དེ་རིགས་
བཤད་པར་ཧ་ཅང་གོམས་ཡོད་པ་མངོན་གསལ་རེད། “རླབས་པོ་ཆེ” ཟེར་བ་དང་། “ངོ་
མ་བཟང་བ་ལ” ཟེར་བ་དང་། “ཁྲི་བརྒྱ་ཕྲག་ཉི་ཤུའི་ཆ” ལ་སོགས་པ་ཟེར་རོ།
ཡིན་ཡང་ད་དུང་དེའི་མི་ཚད་དེ། མགྲོན་པོ་ཚོས་ཤ་ཟ་ཆང་འཐུང་བྱས་ནས་འགྲངས་
ཤིང་བད་རྗེས། ཡིད་ངོམས་མགུ་གང་གི་ངང་ཕྱི་ཚོམས་སུ་འདུས་ཏེ། རང་རང་གི་ལྭ་རིང་
དང་འཁར་བ་ལེན་པའི་ཚེ། ཁོ་ཚོའི་ལོགས་སུ་མངག་གཞུག་ཕ་ཧྥུ་ལུ་ས་ཟེར་བའམ། ཡང་
ན་ཁྱིམ་འདིའི་མིས་འབོད་སྟངས་ལྟར་ན། པ་ཝ་ཟེར་བའི་ལོ་བཅུ་བཞི་ཅན་གྱི་བྱིས་པ་སྐྲ་
ཐུང་ཐུང་དུ་བཞར་བ། གདོང་གེལ་བོ་ཡིན་པ་ཞིག་སླེབས་བྱུང་།
“ཝེ། པ་ཝ། འཁྲབ་སྟོན་ཞིག་བྱོས།” ཨེ་ཝན‘ཕེ་ཏེ་རོ་ཝེ་ཆིས་ཁོར་སྨྲས།
པ་ཝས་སྟངས་སྟབས་དོད། ལག་པ་གཅིག་ཡར་བསྒྲེངས་ཏེ། སྨྲེ་སྔགས་འདོན་པའི་
སྐད་ཀྱིས “ལས་ངན་གྱི་བུད་མེད། འཆི་ཡ” ཞེས་ཟེར།
ཚང་མ་ཧ་ཧ་ཞེས་ཧབ་ཆ་བརྒྱབ།
སི་ཏར་ཚེ་ཧྥུ་སོང་ནས་སྲང་དུ་སླེབས་པ་དང་། སེམས་སུ “ངོ་མ་ནང་དོན་ཡོད་པ་
རེད” ཅེས་སྙམ།
ཁོ་ཡང་ཆང་ཁང་ཞིག་གི་ནང་དུ་སོང་སྟེ། ཝུ་ཆང་ཅུང་ཙམ་འཐུངས་རྗེས། ཡར་
ལངས་ནས་ཁྱིམ་དུ་ལོག ཀྱ་རི་ལུའི་ཕྱོགས་སུ་འགྲོ་བའི་ལམ་དུ་ཁོས་འགྲོ་ཞོར་དུ་གླུ་ལེན།
ངས་ཉན་ན། ཁྱོད་ཀྱི་སྐད་ནི་དེ་འདྲའི་ཡིད་དུ་འོང་ལ། དེ་འདྲའི་བག་གཡེང་བ་
ལེ་བར་དགུ་ལྷག་ལ་སོང་ནས་ཁྱིམ་དུ་སླེབས། ཁོ་མལ་དུ་འཛུལ་ནས་ཉལ། ཡིན་ཡང་
གཉིད་ཅུང་ཙམ་ཡང་མི་ཁུགས། དེ་ལས་ལྡོག་སྟེ། ཁོས་ད་དུང་རང་ཉིད་དགའ་སྤྲོའི་ངང་ལེ་
བར་ཉི་ཤུ་ལ་འགྲོ་འདོད་པ་ལྟ་བུའི་ཚོར་སྣང་སྐྱེས།
ངོ་མ་བཟང་བ་ལ” ཁོས་དེ་ལྟར་བསམ་ཞིང་། དགོད་བཞིན་བན་བུན་དུ་གཉིད་སོང་།
གཉིས་པ།
སི་ཏར་ཚེ་ཧྥུས་ནམ་ཡིན་ཡང་ཐུར་ཁེན་ཚང་ལ་རྩེ་རུ་འགྲོ་རྩིས་བྱས་ཡོད། ཡིན་ཡང་
སྨན་ཁང་གི་ལས་ཀ་ཧ་ཅང་མང་བའི་རྐྱེན་གྱིས། ཁོས་ཅི་བྱས་ཀྱང་ཁོམ་པ་ཞིག་ཡོད་དུ་
འཇུག་མི་ཐུབ། འདི་ལྟར་ལོ་གཅིག་གི་དུས་ཚོད་ནི་ངལ་བ་དང་ཁེར་རྐྱང་གི་ངང་ལ་འདས་
སོང་། འོན་ཀྱང་ཉིན་ཞིག་ལ་ཁོ་ལ་གྲོང་ཁྱེར་ནས་བསྐུར་ཡོང་བའི་འཕྲིན་ཡིག་ཅིག་འབྱོར་
བྱུང་ལ། འཕྲིན་ཡིག་དེ་ཡིག་ཤུབས་སྔོ་སྐྱ་ཞིག་གི་ནང་དུ་བཅུག་ཡོད།
ཝེ་ལཡོ་སེ་ཕུ་ཧྥུ་ན་ལ་མགོ་གཟེར”བྱུང་ཡོད། འོན་ཀྱང་ཉེ་ཆར་ཉི་མ་རེ་རེར་ཁོ་ཆི་
ཁས་མོ་རོལ་མོ་སློབ་ཆེན་དུ་འགྲོ་རྒྱུ་ཞེས་མོར་སྐྲག་བསྐུལ་བས། ནད་དེ་རྒྱུན་དུ་འཕར་བ་
རེད། གྲོང་ཁྱེར་ཡོངས་ཀྱི་སྨན་རམས་པ་ཚང་མ་ཐུར་ཁེན་ཚང་ལ་གདན་དྲངས་ནས་ནད་
ལ་བལྟས་ཚར་ཡོད། མཇུག་ཏུ་ས་གནས་རང་སྐྱོང་ཅུའུ་ཡི་སྨན་རམས་པའི་རེས་ལ་བབས་
པ་རེད། ཝེ་ལ“ཡོ་སེ་ཕུ་ཧྥུ་ནས་ཁོར་སེམས་འགུལ་ཐེབས་པའི་འཕྲིན་ཞིག་བྲིས་ཡོད་ལ།
ཁོ་ཐེངས་གཅིག་ཡོང་ནས་མོའི་ན་བའི་སྡུག་བསྔལ་བསལ་བའི་རེ་བ་ཞུས་ཡོད། སི་ཏར་
ཚེ་ཧྥུ་སོང་བ་དང་། དེ་ནས་བཟུང་སྟེ་རྒྱུན་དུ་ཐུར་ཁེན་གྱི་ཁྱིམ་དུ་འགྲོ་བ་རེད། ཁོས་
དངོས་གནས་ཝེ་ལ་ཡོ་སེ་ཕུ་དྷུ་ན་ལ་ཕན་ཅུང་ཙམ་ཐོགས་སོང་། མོས་འགྲུལ་བ་ཚང་མའི་
མདུན་དུ་ཁོ་ནི་ཁྱད་པར་ཅན་གྱི་སྨན་གསོའི་ལག་རྩལ་ཧ་ལས་པའི་སྨན་རམས་པ་ཞིག་
རེད་ཅེས་བསྒྲགས། འོན་ཀྱང་ད་ལྟ་ཁོ་ཐུར་ཁེན་ཚང་ལ་འགྲོ་བ་ནི་མོའི་མགོ་གཟེར་ལ་
སྨན་གསོ་བྱེད་པ་ཁོ་ནའི་ཆེད་དུ་འགྲོ་བ་ནི་མིན།
དུས་ཆེན་ལ་ཁེལ་བའི་ཉིན་ཞིག་ལ། ཡེ་ཁ་ཅེ་ལེན་ན“ཨེ་ཝན་ནོ་ཧྥུ་ན་རྣོ་སྦྲེང་གམ་དུ་
བསྡད་དེ། གཤར་སྦྱང་དབྱངས་རྟ་རིང་ཞིང་རོ་ཉམས་མེད་པ་ཞིག་དཀྲོལ་རྗེས། ཁོ་ཚོ་མགྲོན་
ཚོམས་སུ་སོང་ནས་བསྡད་དེ་ཇ་འཐུང་། ཨེ་ཝན་ཕེ་ཏེ་རོ་ཝེ་ཆིས་དགོད་ཁ་སློང་བའི་གཏམ་
རྒྱུད་ཅིག་བཤད། རྗེས་སུ་སྒོའི་དྲིལ་སྒྲ་གྲག ཨེ་ཝན་ཕེ་ཏེ་རོ་ཝེ་ཆི་ཕྱི་ཚོམས་སུ་འགྲུལ་བ་
བསུ་རུ་སོང་། ཟང་ཟིང་གི་གོ་སྐབས་དེར་བསྟུན་ཏེ། སི་ཏར་ཚེ་ཧྥུས་སེམས་རབ་ཏུ་འགུལ་
བའི་ངང་སྐད་ཆུང་ངུས་ཡེ་ཁ་ཅེ་ལེན་ན་ཨེ་ཝན་ནོ་ཧྥུ་ན་ལ་སྨྲས་པ།
“ངས་ཁྱེད་ལ་ཞུ་བ་བྱེད། གོང་མ་ལྷའི་ཁ་ངོར་བལྟས་ནས་ང་ལ་མནར་གཅོད་མ་
བྱེད། ང་ཚོ་སྐྱེད་ཚལ་དུ་འགྲོ་དང་།”
མོས་ཕྲག་པ་གློད་གློད་ཅིག་བྱས། ཅི་ཡིན་འདི་ཡིན་ཧ་མ་གོ་བ་འདྲ་ལ། ཁོས་མོར་ཅི་
ཞིག་བྱ་བ་ཡིན་པ་མ་ཤེས་པ་ལྟར་སྣང་། ཡིན་ཡང་མོ་ལངས་ནས་སྒོར་སོང་།
“ཁྱེད་ཀྱིས་རྣོ་སྦྲེང་དཀྲོལ་ན་ཆུ་ཚོད་གསུམ་བཞི་ལ་དཀྲོལ་བ་རེད།” མོའི་རྗེས་སུ་
འགྲོ་ཞོར་དུ་ཁོས་སྨྲས་པ། “ཡང་རྗེས་སུ་ཁྱེད་ཀྱིས་ཁྱེད་ཀྱི་ཨ་མར་སྡོད་རོགས་བྱས་ནས་
འདུག་པས། ངོ་མ་ཁྱེད་ལ་སྐད་ཆ་ལབ་ཐབས་མི་འདུག ངས་ཁྱེད་ལ་ཞུ་བ་བྱེད། ང་ལ་
སྐར་མ་གཅིག་ཙམ་གྱི་གོ་སྐབས་བྱིན་ནའང་ཆོག”
སྟོན་ཁ་སླེབས་པས། གནའི་སྐྱེད་ཚལ་ནི་དབེན་ཞིང་སྐྱོ་ཉམས་ལྡན་པ་ཞིག་ཡིན། མི་
འགྲོ་སའི་ལམ་དུ་ལོ་མ་ནག་པོས་ཁེབས་ཡོད། ས་སྔ་བར་རུབ་སོང་།
“ངས་གཟའ་འཁོར་གཅིག་ཏག་ཏག་ལ་ཁྱེད་རིག་མ་བྱུང་།” སི་ཏར་ཚེ་ཧྥུས་སྨྲས་པ།
“ཁྱེད་ཀྱིས་དེ་ནི་ཅི་འདྲའི་སྡུག་བསྔལ་ཞིག་ཡིན་པ་ཤེས་པར་སྨོན། ཁྱེད་བཞུགས། ངས་
བཤད་པར་གསན་པར་ཞུ།”
སྐྱེད་ཚལ་དུ་ཁོ་གཉིས་དགའ་ཞིང་འབྲལ་མི་འདོད་པའི་ས་ཆ་ཞིག་སྟེ། ཁོ་ལག་
རྫོགས་ཤིང་རྒྱས་པའི་གཡའ་ཤིང་སྡོང་རྒན་ཞིག་གི་རྩ་ན་རྐུབ་སྟེགས་རིང་བོ་ཞིག་ཡོད་པ་
དེ་ཡིན། དུས་དེར་ཁོ་གཉིས་དེར་བསྡད་ཡོད།
“ཁྱེད་ལ་དོན་ཅི་ཞིག་ཡོད།” ཡེ་ཁ་ཅེ་ལེན་ན·ཨེ་ཝན་ནོ་ཧྥུ་ནས་གཞུང་དོན་འདྲི་
བ་ལྟ་བུའི་བརྩེ་བ་མེད་པའི་སྐད་ཀྱིས་དྲིས།
“ངས་གཟའ་འཁོར་གཅིག་ཏག་ཏག་ལ་ཁྱེད་རིག་མ་བྱུང་། ངས་ཡུན་འདི་འདྲ་རིང་
བར་ཁྱེད་ཀྱི་སྐད་ཐོས་མ་བྱུང་། ངས་དྲན་ནས་སྡུག་བསྔལ་བ་ལ། ངས་ཁྱེད་ཀྱི་སྐད་ཆ་
བཤད་པའི་སྐད་ཐོས་པའི་རེ་བ་རྩེ་གཅིག་ཏུ་བྱེད། དེས་ན་ཁྱེད་ཀྱིས་ཤོད་དང་།”
མོའི་དེ་འདྲའི་ནེམ་ནུར་དང་། མོའི་དེ་འདྲའི་མིག་ཟུང་དང་གདོང་གི་ལྷད་མེད་ཀྱི་
རྣམ་འགྱུར་གྱིས་ཁོའི་ཡིད་འཕྲོག་པར་གྱུར་ཡོད། མོའི་ཆ་ལུགས་ཀྱི་ཐད་ནས་ཀྱང་། ཁོས་
མོའི་ཆ་ལུགས་ཀྱི་ཐུན་མོང་མ་ཡིན་པའི་སྒེག་ཉམས་དེ་མཐོང་ཡོད། དེ་བཞིན་དུ་མོར་ལྷད་
མེད་དང་འཇོ་སྒེག་ཅི་འདྲ་ལྡན་ཡང་། ཁོས་བལྟས་ན། མོ་ནི་རིག་པ་བཟང་ལ་བློ་རབ་ཏུ་
རྒྱས་པ་སྟེ། མོའི་ད་ལམ་གྱི་ལོ་ཚོད་ལས་བརྒལ་བ་ཞིག་ཡིན། ཁོས་མོར་རྩོམ་རིག་དང་སྒྱུ་
རྩལ་གླེང་ཐུབ་ལ། གང་ཞིག་དྲན་ན་དེ་གླེང་ཐུབ། ཁོས་ད་དུང་མོར་འཚོ་བར་འཁང་ར་
བྱེད་པ་དང་། མི་གཞན་ལ་ལེ་བདའ་བྱེད་པ་སོགས་སྡུག་ཡུས་བརྗོད་ཐུབ། ཡིན་ཡང་འདི་
འདྲའི་གཟབ་ནན་གྱི་ཁ་བརྡ་བྱེད་པའི་སྒང་ལ་མཚམས་རེར་མོ་གློ་བུར་དུ་རྒྱུ་མཚན་མེད་
པར་དགོད་པའམ། ཡང་ན་ཕྱིར་ཁང་བར་རྒྱུག་ནས་བུད་འགྲོ། མོ་ཡང་གྲོང་ཁྱེར་འདིའི་བུ་
མོ་ཡོངས་དང་འདྲ་བར་དཔེ་ཆ་མང་པོར་བལྟས་མྱོང་། (སྤྱིར་ན་གྲོང་ཁྱེར་འདིའི་མིས་དཔེ་ཆར་
དེ་འདྲ་མི་བལྟ། ས་འདིའི་དཔེ་མཛོད་ཁང་གི་མིས་བཤད་ན། བུ་མོ་འདི་ཚོ་དང་ན་གཞོན་ཡ་ཧུ་དཱ་ཚོ་
ཡོང་བ་མིན་ན། དཔེ་མཛོད་ཁང་གི་སྒོ་གཏན་ཆོག་ཟེར) དེས་སི་ཏར་ཚེ་ཧྥུའི་ཡིད་རབ་ཏུ་ཚིམ་
པར་བྱས་ཡོད། ཐེངས་རེར་ངོ་ཐུག་དུས། ཁོས་དགའ་བས་མོར་ཉེ་ཆར་དཔེ་ཆ་ཅི་ཞིག་ལ་
བལྟས་པ་འདྲི་ལ། སྒུག་ནས་མོས་ལན་བཏབ་པ་ན། ཁོས་ཉན་ནས་འདུག་པ་དང་། ཡིད་
རབ་ཏུ་འཕྲོག་ཡོད།
“ཐེངས་སྔོན་མར་ང་ཁྱེད་དང་ཁ་བྲལ་རྗེས། གཟའ་འཁོར་འདིར་ཁྱེད་ཀྱིས་དཔེ་ཆ་
གང་ཞིག་ལ་བལྟས་སམ།" ཁོས་ད་ཡང་དྲིས། “གཅིག་ཤོད་དང་། ངས་ཁྱེད་ལ་ཞུ་བ་བྱེད།”
ངས་ཐོག་ཐག་ཏུ་ཕི་ཤེམ་སི་ཁིས”བརྩམས་པའི་དཔེ་ཆར་ལྟ་བཞིན་ཡོད།”
“ཡང་སྙིང་དཔེ་ཆ་གང་ཞིག་ཡིན།”
“《ཞིང་བྲན་སྟོང་ཕྲག་གཅིག》” ཅེས་ཁོ་ཆི་ཁས་ལན་བཏབ་པ། “ཕི་ཤེམ་སི་ཁིའི་
མིང་དེ་དགོད་བྲོ་བ་ཞིག་རེད། ཨ་ལུ་ཁེ་ཤེ་ཧྥེ་ཨོ་ཧྥེ་ལ་ཁེ་ཐེ་ཆི་ཟེར།”
“ཁྱེད་ད་གང་ལ་འགྲོ་རྒྱུ།” མོ་གློ་བུར་དུ་ལངས་ནས་ཁང་བའི་ཕྱོགས་སུ་སོང་བས།
སི་ཏར་ཚེ་ཧྥུ་ཧ་ལས་སུ་བཅུག “ངས་ཁྱེད་ལ་ཁ་བརྡ་བཟང་བོ་ཞིག་བྱས་ན་ད་གཟོད་
འགྲིག ང་ལ་ཁྱེད་ལ་བཤད་རྒྱུ་ཞིག་ཡོད། ད་ང་ལ་སྐར་མ་ལྔ་ཙམ་འདུག་རོགས་བྱས་
ཀྱང་ཆོག ངས་ཁྱེད་ལ་ཞུ་བ་བྱེད།"
མོ་བསྡད་པ་དང་། སྐད་ཆ་ཞིག་བཤད་རྒྱུ་ཡོད་པ་འདྲ་ཡང་མི་བཤད། དེ་ནས་ངོ་ཚ་
བའི་ངང་ཤོག་ཙེར་ཞིག་ཁོའི་ལག་ཏུ་བརྫངས་རྗེས། ཁང་བའི་ནང་དུ་རྒྱུག་སོང་ལ། ཡང་རྣོ་
སྦྲེང་གམ་དུ་བསྡད་སོང་།
“དོ་དགོང་ཆུ་ཚོད་བཅུ་གཅིག་པར་དུར་ཚལ་དུ་ཕེབས་དང་། ཅེ་མེ་ཅིའི་དུར་བྱང་
རྡོ་རིང་གི་འདབས་སུ་འཛོམ་པར་བྱ” ཞེས་སི་ཏར་ཚེ་ཧྥུས་བཀླགས།
“ཧིན། ཐབས་འདི་བཟང་རྒྱུ་ཅི་ཡང་མེད།” ཁོས་དེ་ལྟར་བསམས་པ་དང་། “དུར་
ཚལ་བདམས་དོན་ཅི་ཡིན་ནམ། འདིའི་དོན་ཅི་ཞིག་ཡིན་ནམ” ཞེས་སྙམ།
འདི་ནི་གསལ་བོ་ཡིན་ཏེ། ཁོ་ཆི་ཁས་ཀུ་རེ་རྩེ་ཡིན་ཡོད། དྲང་མོར་བཤད་ན། གྲོང་
ཁྱེར་ནང་གི་སྲང་ཆེན་དང་གྲོང་ཁྱེར་འདིའི་གླིང་ག་ནི་མཛའ་ཐུག་བྱེད་ས་བྱས་ཆོག་པ་ལ།
མི་ལ་རྣམ་དག་གིས་དུས་བཏབ་སྟེ་ནམ་གུང་ལ་གྲོང་ཁྱེར་དང་ཐག་རིང་བའི་དུར་ཚལ་དུ་
སོང་ནས་མཛའ་ཐུག་བྱ་རྒྱུ་འདི་འདྲ་སུའི་ཡིད་ལ་འཆར་སྲིད་དམ། ཁོ་ནི་ས་གནས་རང་
སྐྱོང་ཅུའུ་ཡི་སྨན་རམས་པ་ཞིག་ཡིན་པར་མ་ཟད། གནས་ལུགས་གསལ་ཤེས་ཀྱི་མི་ཏན་
པོ”ཞིག་ཡིན་པས་ན། ཤུགས་རིང་ནར་ནར་འཐེན་བཞིན་ཡིག་ཙེར་བཟུང་ནས་དུར་ཚལ་
དུ་སོང་ནས་འཆག་འཆག་བྱེད་པ་ནི། ད་ལྟ་སློབ་འབྲིང་སློབ་མས་ཀྱང་གླེན་རྟགས་ཚ་བོ་
ཡིན་པར་འདོད་པའི་དོན་ཞིག་ཡིན་ན་ནི། ངོ་ཚ་བ་ཞིག་མ་ཡིན་ནམ། བརྩེ་དུང་འདིས་
མཇུག་འབྲས་ཅི་ཞིག་འབྱུང་དུ་འཇུག་སྲིད་དམ། གལ་ཏེ་ལས་གྲོགས་ཚོས་དོན་འདི་
རིགས་ཐོས་ན་ཇི་ལྟར་བཤད་དམ། སྤྲོ་རྩེད་ཁང་གི་ཅོག་ཙེ་དེའི་འགྲམ་དུ་སི་ཏར་ཚེ་ཧྥུས་
ཕར་འགྲོ་ཚུར་འགྲོ་བྱེད་ཀྱིན་དོན་འདི་དག་ཡིད་ལ་བསམ་གྱིན་ཡོད། འོན་ཀྱང་ཆུ་ཚོད་
བཅུ་བར་སླེབས་ཚེ། ཁོ་གློ་བུར་དུ་ལམ་ལ་ཆས་ཏེ་དུར་ཚལ་དུ་སོང་།
ཁོས་རྟ་དོར་ཞིག་ཉོས་ཡོད་ཅིང་། ཤིང་རྟ་ཁ་ལོ་བ་ཞིག་ཀྱང་གླས་ཡོད། དེའི་མིང་ལ་
ཕན་ཅེ་ལེ་ཨེ་མིན་ཟེར། ཁོས་སྲིན་བལ་གྱི་ཕུ་མེད་ཅིག་གྱོན་ཡོད། ཟླ་འོད་རྣམ་པར་བཀྲ་
ལ། རླུང་བསེར་བུ་མེད། གནམ་གཤིས་དྲོ་ཞིང་འཇམ། ཡིན་ཡང་སྟོན་ཁའི་གནམ་གཤིས་
དྲོ་འཇམ་དེ་ཡིན། གྲོང་འདབས་ཀྱི་བཤས་རའི་འགྲམ་དུ་ཁྱི་ཟུག་གིན་འདུག སི་ཏར་ཚེ་
ཧྥུས་རང་གི་ཤིང་རྟ་གྲོང་འདབས་ཀྱི་སྲང་ཁ་ཞིག་ཏུ་འདུག་ཏུ་བཅུག་པ་དང་། ཁོ་རང་རྐང་
ཐང་དུ་དུར་ཚལ་དུ་སོང་། “མི་རེ་རེར་རང་གི་གཤིས་ཀ་ཡ་མཚན་རེ་ཡོད། ཁོ་ཆི་ཁ་ཡང་
ཡ་མཚན་ཞིག་ཡིན། མི་ཅི་འདྲ་ཡིན་པ་སུས་ཤེས་སམ། མོས་ཀུ་རེ་རྩེ་བ་མིན་ནའང་ཐང་
ལ། མོ་འོང་ཡང་སྲིད།” ཁོ་འདི་འདྲའི་རེ་བ་ཉག་ཕྲ་བའམ་སྟོང་བསམ་གྱི་ཀློང་དུ་བྱིང་
ཞིང་། དེས་མྱོས་པར་བྱས་འདུག
ཁོ་ཞིང་ས་རུ་ལེ་བར་ཕྱེད་ཙམ་སོང་། རྒྱང་གི་དུར་ཚལ་གྱི་རྣམ་པ་རགས་ཙམ་མཐོང་
ཐུབ། ནགས་ཚལ་དང་སྐྱེད་ཚལ་ཆེན་མོའི་ལམ་ལྟ་བུའི་ལམ་ནག་ཐིབ་བེ་ཞིག་ཡོད། རྡོ་
དཀར་གྱི་ཕྱི་མཁར་མཐོང་ལ། སྒོ་ཆེན་ཡང་མཐོང་ཐུབ། ཟླ་འོད་ལ་བརྟེན་ནས་སྒོ་
ཆེན་ཀླད་ཀྱི་ཡི་གེ “ཚད་ཆེན་པོའི་མཐའ་ཞེས་པ་མཐོང་ཐུབ། སི་ཏར་ཚེ་ཧྥུ་སྒོ་
ཆུང་ཞིག་ནས་ནང་དུ་སོང་ལ། ཐོག་མར་མཐོང་བ་ནི་སྡོང་གསེབ་ཀྱི་ལམ་ཆེན་ཡངས་པོའི་
འགྲམ་གཉིས་ཀྱི་རྒྱ་གྲམ་དཀར་པོ་དང་། དུར་བྱང་རྡོ་རིང་དང་། དབྱར་སྡོང་གི་གྲིབ་མ་
ཡིན། ཕྱོགས་བཞིའི་རྒྱང་གི་དངོས་པོ་ནག་ལོག་ལོག་དང་དཀར་ལོག་ལོག་མང་པོ་མཐོང་
ཐུབ་ལ། ལྷིང་འཇགས་ཀྱི་ལྗོན་པའི་ཡལ་ག་ཐུར་དུ་འཕྱང་བ་རྡོ་དཀར་པོར་ཐུག་ཡོད། འདི་
རུ་ནི་ས་ཞིང་ཐོག་ལས་སྨག་གསལ་བ་ལྟར་མངོན། གཡའ་ཤིང་གི་ལོ་མ་ནི་ནགས་གསེབ་
ཀྱི་ལམ་གྱི་བྱེ་སེར་ཐོག་དང་། དུར་མདུན་གྱི་རྡོ་ལེབ་ཐོག་ཏུ་དབྱིབས་གསལ་བར་ཆགས་
ཡོད་ཅིང་། གཅན་གཟན་གྱི་སྡེར་མོ་དང་འདྲ། དུར་བྱང་རྡོ་རིང་ངོས་ཀྱི་ཡི་གེ་ཡང་གསལ་
བོར་མཐོང་ཐུབ། ཐོག་མར་ནང་དུ་འོང་དུས། སི་ཏར་ཚེ་ཧྥུས་འདི་ལྟའི་ཡུལ་སྣང་མཐོང་
ནས་ཧོང་ཐོར་སོང་། ས་འདི་གར་ཚེ་འདིར་ཁོ་ཐེངས་དང་པོར་ཡོང་བ་ཡིན་ལ། རྗེས་སུ་
ཕལ་ཆེར་འདི་འདྲའི་ཡུལ་སྣང་སླར་ཡང་མཐོང་མི་ཐུབ་སྟེ། འདི་ནི་མི་ཡུལ་དང་མི་འདྲ་
བའི་འཇིག་རྟེན་གཞན་ཞིག་ཡིན། ཟླ་འོད་བསིལ་ཞིང་འཇམ་ལ་མཛེས་པ་དང་། མལ་དུ་
ཉལ་ནས་བདེ་བར་གཉིད་པ་དང་གཉིས་སུ་མེད། འཇིག་རྟེན་འདི་ན་ཚེ་དང་ལྡན་པ་མེད་
ལ། སྲོག་དང་ལྡན་པ་གང་ཡང་རུང་བ་ཅི་ཡང་དབེན། ཡིན་ཡང་ནག་རོག་གེའི་དབྱར་སྡོང་
རེ་རེ་དང་། དུར་ཕུང་རེ་རེས་མི་ལ་དེའི་ཁྲོད་དུ་གསང་བ་ལྐོག་གྱུར་ཞིག་མཆིས་པའི་ཚོར་
བ་སྟེར་ལ། དེས་དབེན་པ་དང་མཛེས་པ། རྟག་བརྟན་གྱི་འཚོ་བ་ཞིག་བྱིན་པ་ལྟར་སྣང་། རྡོ་
ལེབ་དང་། མེ་ཏོག་རྙིད་པ་དང་། སྟོན་ལོའི་དྲི་བསུང་དང་བཅས་པས་ཀུ་ཡངས་དང་། སྐྱོ་
གདུང་དང་། ལྷིང་འཇགས་ཤིག་གཏོང་བ་དང་འདྲའོ།
ཕྱོགས་བཞི་འཇམ་ཐིང་ཐིང་ཡིན། སྐར་མས་གནམ་ནས་འདི་གའི་ལྐོག་གྱུར་གྱི་ཞི་
བ་ལ་མར་བལྟས་འདུག སི་ཏར་ཚེ་ཧྥུའི་གོམ་སྒྲ་ཧ་ཅང་ཆེ་ལ། འདི་གའི་མཐའ་འཁོར་
གྱི་ཡུལ་སྣང་དང་མི་མཐུན་པ་ལྟར་སྣང་། དེ་ནས་ཆོས་ཁང་གི་ཅོང་སྒྲ་གྲག་པར་མ་ཟད།
ཁོས་རང་ཉིད་ཤི་བ་དང་། ཤི་ནས་ཀྱང་འདི་གར་གཏན་དུ་སྦས་པ་འཆར་སྣང་བྱས་པ་
ན། ད་གཟོད་མིས་ཁོར་བལྟས་འདུག་པ་འདྲ་བའི་ཚོར་བ་ཁོ་ལ་བྱུང་། དུས་སྐད་ཅིག་མ་
དེར། ཁོས་ས་འདི་ནི་ཞི་འཇགས་དང་ཁུ་སིམ་གྱི་གནས་ཤིག་མིན་པ་དང་། ཡུལ་ཅན་གྱིས་
སྟོངས་པ་ལས་བྱུང་བའི་སྐད་མི་འབྱིན་པའི་སྐྱོ་གདུང་དང་ཐར་ལམ་ཆད་ནས་རེ་ཐག་ཆད་
པ་ཙམ་ཡིན་པ་ཡིད་ལ་ཤར་བྱུང་།
ཅེ་མེ་ཅིའི་དུར་བྱང་རྡོ་རིང་གི་དབྱིབས་ནི་ཕྱག་མཆོད་ཁང་ཞིག་དང་འདྲ། རྩེ་མོ་ན་
ལྷ་སྐུ་ཞིག་བསླངས་ཡོད། སྔོན་ཆད་ཨི་ཏ་ལིའི་ཟློས་གར་ཚོགས་པ་ཞིག་གྲོང་ཁྱེར་འདི་
བརྒྱུད་ནས་འགྲོ་དུས། ཚོགས་པའི་ཁྲོད་ཀྱི་གླུ་མ་ཞིག་ཤི་བས། འདིར་དུར་དུ་སྦས་ནས་
དུར་བྱང་རྡོ་རིང་འདི་བསླངས་པ་རེད། གྲོང་ཁྱེར་འདིའི་མི་སུས་ཀྱང་མོ་མི་དྲན་ནོ།
འོན་ཀྱང་དུར་སྒོའི་ཀླད་ཀྱི་སྣུམ་སྒྲོན་ལས་ཟླ་འོད་ལྡོག་འཕྲོ་བྱེད་པ་ནི་མེ་འབར་བ་དང་
མཚུངས་སོ།
འདི་ན་མི་གཅིག་ཀྱང་མེད། དེ་ཡང་ཡིན་ཏེ། མི་སུ་ཞིག་ནམ་གུང་ལ་འདིར་འོང་
སྲིད་དམ། འོན་ཀྱང་སི་ཏར་ཚེ་དྷུས་སྒུག་ནས་བསྡད། ཟླ་འོད་ཀྱིས་ཁོའི་བརྩེ་སེམས་སྦར་
བ་དང་འདྲ་བར། ཁོས་དུང་བ་བཅངས་ནས་སྒུག་པ་དང་། སེམས་ལ་འོ་བྱེད་པ་དང་འཁྱུད་
པའི་ཡུལ་སྣང་འཆར་བཞིན་བསྡད། ཁོ་དུར་བྱང་རྡོ་རིང་གི་འགྲམ་དུ་ཆུ་ཚོད་ཕྱེད་ཙམ་
ལ་བསྡད་པ་དང་། དེ་ནས་ལྗོན་གསེབ་ཀྱི་ལམ་དུ་འཆག་ཀྱང་འཆག་པ་དང་། ཞྭ་ལག་ཏུ་
བཟུང་ནས་སྒུག་ལ། དུར་འདི་རྣམས་ཀྱི་ནང་དུ་བུད་མེད་དང་བུ་མོ་ཅི་ཙམ་སྦས་ཡོད་པ་
མི་ཤེས་ཤིང་། ཁོ་ཚོ་དང་མ་མཛེས་ཤིང་འཇོ་སྒེག་ལྡན་ལ། འདོད་པའི་དགའ་བ་ཆེ་བ་དང་།
ནུབ་མོ་རེ་རེར་དགའ་འདོད་འབར་ཞིང་། འདོད་པའི་བརྩེ་བས་རེག་པའི་བདེ་བས་སིམ་
པ་འཆར་སྣང་བྱེད་དོ། དྲང་མོར་བཤད་ན། ཨ་མ་རང་བྱུང་ཁམས་ཀྱིས་མི་ལ་གདུག་པས་
མནར་གཅོད་ཅི་འདྲ་བྱེད་པ་རེད་ཨང་། བསམས་ནས་མཚམས་འདིར་ཁོར་ཡུས་བརྗོད་
ཀྱིས་མི་ལང་བའི་ཚོར་བ་བྱུང་། སི་ཏར་ཚེ་ཧྥུ་འདི་ལྟར་བསམ་པ་དང་། བསམ་གྱིན་བསམ་
གྱིན་ཀུ་ཅོ་ཞིག་བརྒྱབ་སྟེ། ཁོ་ལ་བརྩེ་དུང་དགོས་པ་དང་། ཁོས་རིན་པ་ཕངས་མེད་དུ
བཏང་སྟེ་བརྩེ་དུང་ལ་སྒུག་ངེས་ཡིན་པ་སྨྲ་འདོད། ཁོས་བལྟས་ན། ཟླ་འོད་དུ་དཀར་ལམ་
མེར་སྣང་བ་ནི་རྡོ་ཀ་མ་རུ་གྲུ་བཞི་རེ་རེ་མ་ཡིན་པར། མཛེས་པའི་ཤ་ཁྲག་ལུས་ཕུང་རེ་
རེ་རེད། ཁོས་ལྗོན་པའི་གྲིབ་མའི་འོག་ཏུ་མིའི་གྲིབ་གཟུགས་འགའ་ངོ་ཚ་ནས་ཡིབ་ཅིང་
གཞའ་བ་མཐོང་ལ། མོ་རང་ཚོའི་ལུས་ཀྱི་དྲོད་ཁོལ་ཚོར། འདི་འདྲའི་ཚོར་བས་གཙེ་བ་ནི་
བཟོད་དཀའ་བ་ཞིག་ཡིན།
ཟླ་བ་སྤྲིན་གྱི་ཕག་ཏུ་འཛུལ་བ་ན། ཡོལ་བ་ཞིག་མར་ཕབ་པ་དང་འདྲ་བར། གློ་བུར་
དུ་མཐའ་སྐོར་ནག་ཐིབ་བེར་གྱུར། སི་ཏར་ཚེ་ཧྥུས་གང་དཀའ་བྱས་བྱས་ནས་སྒོ་བཙལ་
ནས་རྙེད།(དུས་འདིར་སྨག་ཧ་ཅང་ནག་པར་མ་ཟད། སྟོན་ཁའི་མཚན་མོ་ནམ་ཡང་འདི་ལྟར་སྨག་ནག)
དེ་ནས་ཁོ་ཆུ་ཚོད་གཅིག་དང་ཕྱེད་ཀ་ལྷག་གི་ཡུན་ལ་སོང་ནས། ད་གཟོད་ཤིང་རྟ་ཡོད་སའི་
སྲང་ལམ་རྙེད།
“ང་ཐང་ཆད་ཐལ། ངའི་རྐང་བས་ལངས་སྣ་མི་བརྟན་གི”
ཁོ་ཤིང་རྟའི་ཐོག་ཏུ་བདེ་ཞིང་སྐྱིད་པར་བསྡད་དེ། ཡིད་ལ་བསམ་པ་སྟེ།
“འེ། ངོ་མ་ངའི་ལུས་ཕུང་འདི་ལྟར་ཚོ་མི་རུང་གི་ཡ།"
གསུམ་པ།
ཕྱི་ཉིན་ས་སྲོས་ལ། ཁོ་ཐུར་ཁེན་ཚང་ལ་གཉེན་སློང་དུ་སོང་། སྟབས་མ་འགྲིག་པར་
ཡེ་ཁ་ཅེ་ལེན་ན་ཨེ་ཝན་ནོ་ཧྥུ་ན་རང་གི་ཁང་བ་རུ་བསྡད་ཡོད་ཅིང་། སྐྲ་མཁན་ཞིག་གིས་
མོའི་སྐྲ་སླས་པ་དང་ཁེལ་ལ། མོས་སྤྲོ་རྩེད་ཁང་དུ་བྲོ་འཁྲབ་དགོང་ཚོགས་ལ་ཞུགས་པར་གྲ་
སྒྲིག་བྱེད་ཀྱིན་འདུག
ཁོ་གཏོལ་མེད་དེ་ཟ་ཚོམས་སུ་འདུག་དགོས་བྱུང་ཞིང་། ཇ་ཡུན་རིང་ལ་འཐུང་། ཨེ་
ཝན“ཕེ་ཏེ་རོ་ཝེ་ཆིས་འགྲུལ་བ་བསུན་པ་ཤེས་ཏེ། ཕུ་མེད་ཀྱི་ཁུག་མའི་ནང་ནས་འཕྲིན་
ཡིག་དགོད་བྲོ་བ་ཞིག་ཕྱུང་ཡོང་། དེ་ནི་ཞིང་གཞིས་ལ་དོ་དམ་བྱེད་མཁན་འཇར་མན་མིས་
བསྐུར་ཡོང་བ་ཡིན་ལ། “གཞིས་ཀ་ནང་གི་ལྕགས་ཆས་ཡོད་ཚད་བརླགས་སོང་ལ། འབྱར་
བག་གྱང་ངོས་ནས་ལྷུང་སོང” ཞེས་བཤད་ཡོད།
སི་ཏར་ཚེ་ཧྥུས་རྣམ་གཡེང་གིས་ཉན་པ་དང་། “ཁོ་ཚོས་ཕལ་ཆེར་རྫོངས་པ་གྱ་ནོམ་
པ་ཞིག་སྟེར་སྲིད" ཅེས་སྙམ།
མདང་ཞག་གང་གཉིད་མ་ཁུགས། མི་ཞིག་གིས་ཁོར་གཉིད་ཁུག་བྱེད་ཀྱི་བཏུང་བ་
མངར་མོ་ཞིག་བླུད་པ་འདྲ་བར། ཁོས་ཁོ་ནམ་ཡང་ཧད་ནས་འདུག་པ་ཚོར་ལ། སེམས་ཉབ་
བེ་ཉོབ་བེར་འདུག ཡིན་ཡང་ཁོ་དགའ་ཞིང་འུར་ལངས་ཡོད་ལ། དེ་བཞིན་དུ་ཀླད་པའི་
ནང་དུ་ལྗིད་ཅིང་འཁྱགས་པ་ཡིན་པའི་དངོས་པོ་ཞིག་གིས་རྩོད་པ་བྱེད་དེ།
“ད་དུང་འཕྱི་མེད་པའི་དུས་འདིར་བསྟུན་ཏེ་མཚམས་ཞོག མོ་ཁྱོད་ཀྱི་མཛའ་མོ་
བྱས་ཆོག་པ་རེད་དམ། མོ་ནི་ལང་ཤོར་གཅེས་ལང་ཅི་འདོད་བྱེད་པ། ཉི་མ་རེ་རེར་ཕྱི་དྲོའི
ཆུ་ཚོད་བཞི་པ་བར་ཉལ་ནས་འདུག་པ་ཞིག་ཡིན། ཁྱོད་ནི་ཆོས་ཁང་གི་གཟབ་སྦྲེང་ལས་
སྣའི་བུ་ཡིན་ལ། ས་གནས་རང་སྐྱོང་ཅུའུ་ཡི་སྨན་རམས་པ་ཡིན།
“འེ། དེར་འབྲེལ་བ་ཅི་ཡོད། ངས་དེ་ཅང་ལ་མི་བརྩི།” ཁོས་དེ་ལྟར་སྙམ།
“དེར་མ་ཟད། ཁྱོད་ཀྱིས་མོ་ཆུང་མར་བླངས་ན” ཞེས་དངོས་པོ་དེས་མུ་མཐུད་དེ་
སྨྲས་པ། “མོའི་ཁྱིམ་མིས་ཁྱོད་ཀྱི་ས་གནས་རང་སྐྱོང་ཅུའུ་ཡི་བྱ་བ་འདོར་དུ་བཅུག་སྟེ།
གྲོང་ཁྱེར་དུ་ཡོང་ནས་སྡོད་དུ་འཇུག་སྲིད།”
“འེ། དེར་འབྲེལ་བ་ཅི་ཡོད།” ཁོས་བསམས་པ། “གྲོང་ཁྱེར་དུ་སྡོད་དགོས་ན་གྲོང་
ཁྱེར་དུ་བསྡད་ཆོག ཁོ་ཚོས་མོར་རྫོངས་པ་གྱ་ནོམ་པ་ཞིག་སྟེར་སྲིད་པས། ང་ཚོས་ཁྱིམ་
ཚང་སྐྱིད་པོ་ཞིག་བཅས་ཆོག
མཐར་ཡེ་ཁ་ཅེ་ལེན་ན་ཨེ་ཝན་ནོ་ཧྥུ་ན་བུད་ཡོང་། མོས་བྲོ་འཁྲབ་དགོང་ཚོགས་ལ་
ཞུགས་པའི་ཤོམ་ལྭ་བྲང་གཡལ་རྒྱབ་ཕྱེ་དེ་གྱོན་ཡོད་ཅིང་། བལྟས་ན་མཛེས་ཤིང་ལུས་ལ་
རན་པ་ཞིག་ཡིན། སི་ཏར་ཚེ་ཧྥུས་བལྟས་ནས་ཡིད་སྨོན་རབ་ཏུ་ཤོར་ཞིང་ཧད་སོང་། སྐད་
ཆ་ཚིག་གཅིག་ཀྱང་མི་ཤོད་པར་གློའུ་དགོད་ཤ་སྟག་བྱེད།
མོས་གྱེས་ཁ་ཞུས། ད་ནི་ཁོ་འདི་རུ་སྡོད་པའི་རྒྱུ་མཚན་མེད་པས་ན། ཡར་ལངས་ཏེ།
ཁོ་ཕྱིར་ལོག་རན་པ་དང་། ཁྱིམ་དུ་ནད་པས་ཁོར་སྒུག་ཡོད་ཟེར།
“དེས་ན་ཁྱེད་སྡོད་དུ་འཇུག་ཐབས་མེད་པ་རེད།” ཨེ་ཝནཕེ་ཏེ་རོ་ཝེ་ཆིས་སྨྲས་པ།
“སོང་དང་། ཁྱེད་ཀྱིས་འགྲོ་ཞོར་དུ་ཁོ་ཆི་ཁ་སྤྲོ་རྩེད་ཁང་དུ་སྐྱེལ་རོགས།
ཕྱི་ན་ཆར་བ་འབབ་ཀྱིན་ཡོད། སྨག་ཧ་ཅང་ནག ཁོ་ཚོས་ཕན་ཅེ་ལེ་ཨེ་མིན་ལུ་བའི་
སྐད་ལས་ད་གཟོད་ཤིང་རྟ་གང་ན་ཡོད་པ་རྙེད། ཤིང་རྟའི་གུར་ཕིབས་བསྒྲེངས་ཡོད།
ང་ས་གདན་ཐོག་ནས་འགྲོ། ཁྱོད་ཀྱིས་རྫུན་བཤད་དུས་སུ་བུད་འགྲོ་” ཨེ
ཝན་ཕེ་ཏེ་རོ་ཝེ་ཆིས་རང་གི་བུ་མོ་བསྐྱོར་ནས་ཤིང་རྟར་སྡོད་དུ་འཇུག་ཞོར་དུ་སྨྲས་པ།
“ཁོས་རྫུན་བཤད་དུས་སུ་བུད་འགྲོ། སོང་ཨ། བདེ་མོ།”
ཁོ་ཚོ་ཤིང་རྟར་བསྡད་དེ་སོང་།
“ཁ་སང་ང་དུར་ཚལ་དུ་སོང་།” སི་ཏར་ཚེ་ཧྥུ་ཁ་གྲག་བྱུང་། “ཁྱེད་ཨ། ཅི་འདྲའི
གཟན་པོ། ཅི་འདྲའི་གནག་པ་ལ།”
“ཁྱེད་ངོ་མ་དུར་ཚལ་དུ་སོང་ངམ། "
“རེད། ང་སོང་བ་ཡིན། ཕལ་ཆེར་ཆུ་ཚོད་གཉིས་པ་བར་སྒུག་ནས་ད་གཟོད་ཕྱིར་
ལོག ངས་སྡུག་མྱངས་པ་ལ།
“ཁྱེད་ཀྱིས་ཀུ་རེ་རྩེས་པ་མི་ཤེས་ན། སྡུག་མྱངས་པ་སྡུག་གྱོང་རེད།”
ཡེ་ཁ་ཅེ་ལེན་ནཨེ་ཝན་ནོ་དྷུ་ནས་འདི་ལྟར་ཐབས་མཁས་ཀྱིས་རང་ལ་དགའ་བའི་
སྐྱེས་པ་ལ་བརྙས་བཅོས་བྱེད་ཐུབ་སོང་སྙམ་པ་དང་། ཁོས་མོར་འདི་འདྲའི་དགའ་བ་དྲག་
པོ་བྱེད་པ་བསམས་ཏེ། སེམས་རབ་ཏུ་ཚིམ་པར་གྱུར་ལ། མོ་བགད་བྱུང་། འོན་ཀྱང་གློ་བུར་
དུ་མོ་དངངས་ནས་སྐད་ཅོར་བརྒྱབ། དེ་ནི་དེའི་ཚེ་ཤིང་རྟ་ཤུགས་ཀྱིས་དཀྱོགས་ནས་སྤྲོ་
རྩེད་ཁང་གི་རྒྱ་སྒོའི་ནང་དུ་སོང་བ་དང་། འཁོར་སྒམ་ཡོམ་པར་བྱས་པས་ཡིན། སི་ཏར་ཚེ་
ཧྥུས་ལག་པ་བརྐྱངས་ནས་ཡེ་ཁ་ཅེ་ལེན་ན•ཨེ་ཝན་ནོ་ཧྥུ་ནའི་རྐེད་པར་འཇུས་ནས་པང་
དུ་བསྡམས། མོ་དངངས་སྐྲག་སྐྱེས་པས་ཁོར་གླན། ཁོས་ནི་རང་དབང་མེད་པར་རྔམ་པས་
མོའི་མཆུ་དང་མ་ནེར་འོ་བྱས་པ་དང་། མོ་པང་དུ་དམ་པོར་བསྡམས།
“པྲ་ཆལ་མ་བྱེད།” མོས་བརྩེ་མེད་ཀྱི་ངང་ནས་སྨྲས།
ཅུང་ཙམ་འགོར་རྗེས། ཤིང་རྟ་ནང་དུ་མོ་མེད། སྤྲོ་རྩེད་ཁང་གི་གློག་འོད་ཆེམ་ཆེམ་
འཚེར་བའི་རྒྱ་སྒོའི་འགྲམ་དུ་ཉེན་རྟོག་པ་ཞིག་ལངས་ཡོད། དེས་རྣ་བར་གཟན་པའི་སྐད་
ཀྱིས་ཕན་ཅེ་ལེ་ཨེ་མིན་ལ་སྨྲས་པ།
“འདི་རུ་བསྡད་དེ་ཅི་བྱེད། བྱ་རྒན་ཁྱོད། ཤིང་རྟ་དེད་ནས་ཕར་སོང་།”
སི་ཏར་ཚེ་ཧྥུ་ཁྱིམ་དུ་ལོག ཡིན་ཡང་ཅང་མ་འགོར་བར་ཕྱིར་ཡོང་། ཁོས་མི་གཞན་
པའི་དགོང་མོའི་ཤོམ་ལྭ་ཞིག་གྱོན་ཞིང་། མགུལ་ཆིངས་དཀར་པོ་ཞིག་མདུད་ཡོད། མགུལ་
ཆིངས་དེ་རྐྱེན་ཅི་ཡིན་མི་ཤེས་པར་རྒྱངས་ནས་འདུག་ལ། གོང་བ་ནས་མར་ཤུད་ཀྱིན་འདུག
ནམ་གུང་གི་ཚེ། ཁོ་སྤྲོ་རྩེད་ཁང་གི་ངལ་གསོ་ཁང་དུ་བསྡད་དེ། དུང་བ་ཚད་མེད་ཀྱི་
ཡེ་ཁ་ཅེ་ལེན་ན་ཨེ་ཝན་ནོ་ཧྥུ་ན་ལ་སྨྲས་པ།
“འོ། སྔར་ནས་མི་ལ་དགའ་མ་མྱོང་བའི་མི་ཞིག་ཡིན་ཕྱིན། བརྩེ་དུང་ཟེར་བ་ཅི་
ཞིག་ལ་ཟེར་བ་མི་ཤེས་པ་རེད། ངས་བལྟས་ན། ད་ལྟའི་བར་དུ་ད་དུང་མི་ཞིག་གིས་བརྩེ་
དུང་བདེན་སྣང་གིས་ཞིབ་འབྲི་བྱེད་ཐུབ་མེད། དེ་འདྲའི་འཇམ་བག་དང་། དགའ་སྤྲོ་དང་།
སྡུག་བསྔལ་གྱི་བརྩེ་དུང་དེ་ཕལ་ཆེར་རྩ་བ་ནས་ཞིབ་འབྲི་བྱེད་ཐབས་མེད། དེ་འདྲའི་བརྩེ་
དུང་དེ་ཉམས་སུ་མྱངས་པའི་མི་ཞིག་ཡིན་ཕྱིན། ཐེངས་གཅིག་ཁོ་ན་ཉམས་སུ་མྱོང་བ་ཙམ་
ཡིན་རུང་། དེ་སྐད་ཆས་བརྗོད་རྩིས་རྩ་བ་ནས་ཡོད་པ་མ་རེད། ཡིན་ནའང་། མགོ་བརྗོད་
མང་པོ་བཤད་དགོས་དོན་ཅི་ཡོད། འུད་བརྗོད་བྱེད་དགོས་དོན་ཅི་ཡོད། གཏམ་ཉོག་སྙན་མོ་
མང་པོ་ལབ་དགོས་དོན་ཅི་ཡོད་དམ། ངའི་བརྩེ་དུང་ནི་མུ་མཐའ་མེད་པ་ཞིག་ཡིན།
ངས་ཁྱེད་ལ་ཞུ་བ་འབུལ། ངས་བསམ་པ་རྣམ་དག་གིས་ཁྱེད་ལ་ཞུ་བ་འབུལ།” མཐར་སི་
ཏར་ཚེ་ཧྥུས “ངའི་ཆུང་མ་བྱས་ཨ" ཞེས་སྨྲ་ཕོད་སོང་།
“ཏེ་མི་ཐེ་རུ་ཡོ་ནེ་ཆི།” ཡེ་ཁ་ཅེ་ལེན་ན•ཨེ་ཝན་ནོ་ཧྥུ་ནས་བསམ་ཞིང་བསམས་
པ་དང་། ཧ་ཅང་གཟབ་ནན་གྱི་རྣམ་འགྱུར་མངོན་ཏེ་སྨྲས་པ། “ཏེ་མི་ཐེ་རུ་ཡོ་ནེ་ཆི། སྐལ་
བ་བཟང་བོ་མི་འདོར་ལགས། ངས་བཀའ་དྲིན་ཞུ། ངས་ཁྱེད་ལ་བརྩི་བཀུར་བྱེད། ཡིན་
ཡང་།” མོ་ཡར་ལངས་ནས་དེ་གར་འགྲེང་སྟེ་མུ་མཐུད་དུ་སྨྲས་པ། “ཡིན་ཡང་།
བཟོད་གསོལ་ཞུ། ང་ཁྱེད་ཀྱི་ཆུང་མ་བྱེད་མི་ཐུབ། ང་ཚོས་གཟབ་ནན་གྱིས་ཁ་བརྡ་ཞིག་བྱ།
ཏེ་མི་ཐེ་རུ“ཡོ་ནེ་ཆི། ཁྱེད་ཀྱིས་ཤེས་ཏེ། ང་སྒྱུ་རྩལ་ལ་དགའ་བ་ནི་འཚོ་བའི་ཁྲོད་ཀྱི་དངོས
པོ་གང་དང་གང་ལ་དགའ་བ་ལས་ཀྱང་ལྷག ང་རོལ་མོ་ལ་དགའ་ཞིང་དགའ་ནས་མྱོས་
པར་གྱུར་ཡོད། ངས་རོལ་མོར་མོས་གུས་བྱེད་ཅིང་། ངས་ངའི་ཚེ་གང་རོལ་མོར་ཕུལ་ཟིན།
ང་སྒྱུ་རྩལ་བ་ཞིག་བྱེད་དགོས་ལ། ང་ལ་སྙན་གྲགས་དང་གྲུབ་འབྲས། རང་དབང་དགོས།
ཁྱེད་ཀྱིས་ནི་ང་གྲོང་ཁྱེར་འདི་རུ་མུ་མཐུད་དུ་སྡོད་དུ་བཅུག་སྟེ། མུ་མཐུད་དུ་འདི་ལྟའི་སྙིང་
བོ་མེད་པའི་འཚོ་བ་རོལ་དུ་འཇུག འདི་འདྲའི་འཚོ་བ་ངས་བཟོད་མི་ནུས། ཨ་ཙི། ང་
ལྕམ་བྱ་མི་ཐུབ། བཟོད་གསོལ་ཞུ། ཁྱིམ་ཚང་གི་འཚོ་བས་དེ་ནས་བཟུང་སྟེ་ངའི་རྐང་ལག་
འཆིང་སྲིད། མིས་བླ་མེད་འོད་འབར་གྱི་དམིགས་འབེན་ཞིག་གི་ཕྱོགས་སུ་འབད་རྩོལ་
བྱས་ན་ད་གཟོད་འགྲིག ཏེ་མི་ཐེ་རུ“ཡོ་ནེ་ཆི།” (མོས་ཁོའི་མིང་འབོད་དུས་ཅུང་ཟད་འཛུམ་པ་
དང་། མིང་འདིས་མོ་ལ “ཨ་ལེ་ཁེ་ཤེ་ཧྥེ་ཨོ་ཧྥེ་ལ་ཁེ་ཐེ་ཆི” དྲན་དུ་བཅུག) “ཏེ་མི་ཐེ་རུ་ཡོ་ནེ་ཆི།
ཁྱེད་ནི་བློ་བཟང་མཆོག་གྱུར་གྱི་མི་བཟང་ཞིག་ཡིན། ཁྱེད་སུ་ལས་ཀྱང་བཟང་།”མོའི་
མིག་མཐར་མཆི་མ་འཁྱིལ་ནས་གོར་རོ་རོ་བྱེད། “ངས་སྙིང་ཐག་པ་ནས་ཁྱེད་ལ་བཀའ་
དྲིན་ཞུ་ཡིན་ཡང་ཁྱེད་ཀྱིས་ཤེས་དགོས” ཞེས་སྨྲས།
མོས་མོ་རང་གིས་ངུ་སྐད་མི་ཤོར་ཕྱིར། ཁ་ཕྱིར་འཁོར་ནས་ངལ་གསོ་ཁང་ནས་སྒོར་སོང་།
སི་ཏར་ཚེ་ཧྥུའི་དངངས་ནས་ལྡིང་བའི་སྙིང་བདེ་བར་གྱུར། ཁོ་སྤྲོ་རྩེད་ཁང་ནས་སྒོར་
བུད་དེ་སྲང་དུ་འོངས། ཁོས་མགུལ་ཆིངས་དེ་བཀྲོལ་བ་དང་། དངན་པ་རིང་བོ་ཞིག་འཐེན།
ཁོའི་རང་བརྩི་བསམ་པར་ངོ་ཚ་ཐེབས་པས། (ཁོས་མོས་དང་དུ་མི་ལེན་པ་ཡིད་ལ་མ་ཤར) ཁོ་
ངོ་ཅུང་ཚ་ཡོད། ཁོའི་རེ་བ་དང་སྨོན་པ། འདུན་པ་ཐམས་ཅད་ལ་འདི་འདྲའི་སྤྱི་བརྟོལ་གྱི་
མཇུག་འབྲས་ཤིག་བྱུང་བར་ཁོ་ཡིད་མི་ཆེས་ཏེ། ངོ་མ་ལས་ཞོར་དུ་འཁྲབ་སྟོན་བྱེད་པའི་
ཟློས་གར་ཆུང་བའི་ནང་གི་མཇུག་འབྲས་དང་མཚུངས་པ་རེད། རང་གི་བརྩེ་དུང་གི་ཆེད་
དུ་ཁོའི་སེམས་སྡུག་བྱུང༌། ངོ་མ་སེམས་ཧ་ཅང་སྡུག་བྱུང་། ཆོ་ངེ་བཏོན་ནས་ངུ་ལ་ཁད་པ་
ལྟ་བུ་བྱེད་པའམ། ལག་གི་གདུགས་ཀྱིས་ཕན་ཅེ་ལེ་ཨེ་མིན་གྱི་སྒལ་གཞུང་རིང་མོ་དེར་
ཤེད་ཀྱིས་འགའ་བརྒྱབ་ན་ལྟ་བུ་བསམས་བྱུང་།
བསྟུད་མར་ཉིན་གསུམ་ལ་ཁོས་ལས་ཀ་ཅི་ཡང་བྱེད་ཐབས་མེད་ལ། ཟ་འཐུང་བྱེད་མི་
ཐུབ། གཉིད་ཀྱང་མི་འོང་། འོན་ཀྱང་རྗེས་སུ་ཡེ་ཁ་ཅེ་ལེན་ན“ཨེ་ཝན་ནོ་ཧྥུ་ན་མོ་སི་ཁོར་
སོང་སྟེ། རོལ་མོ་སློབ་ཆེན་དུ་ཞུགས་པའི་འཕྲིན་བཟང་བསྒྲགས་འོང་ཚེ། ཁོའི་སེམས་བདེ་
བར་གྱུར་པ་དང་། སྔོན་ཆད་ལྟར་འཚོ་བ་རོལ་སོང་།
རྗེས་སུ་ཁོས་མཚམས་རེར་དུར་ཚལ་དུ་ཇི་ལྟར་འཆག་ཚུལ་དང་། ཤིང་རྟར་བསྡད་དེ་
གྲོང་ཁྱེར་ཡོངས་སུ་བརྒྱུགས་ཏེ་དགོང་མོའི་ཤོམ་ལྭ་ཆ་ཚང་བཙལ་ཚུལ་ཕྱིར་དྲན་བྱེད་ལ།
ཁོས་སྒྱིད་ལུག་གི་ངང་ནས་ཆུང་སྟེ་སྨྲས་པ།
“འེ། འོ་བརྒྱལ་ཅི་འདྲའི་མང་བ་བཟོས་པ་རེད་ཨང་།”
བཞི་པ།
ལོ་བཞི་འདས་སོང་། སི་ཏར་ཚེ་ཧྥུའི་གྲོང་ཁྱེར་གྱི་སྨན་བཅོས་ལས་ཀ་མང་ཞིང་བྲེལ་
བ་ཧ་ཅང་ཆེ། ཉིན་རེའི་སྔ་མོར་ཀྱ་ལི་རི་ནས་བྲེལ་འཚུབ་ཀྱིས་ནད་པར་བལྟས་རྗེས། ཤིང་
རྟར་བསྡད་དེ་གྲོང་ཁྱེར་ནང་དུ་ནད་པར་བལྟ་རུ་འགྲོ། ད་ལྟ་ཁོའི་ཤིང་རྟ་ནི་རྟ་གཉིས་
ཀྱིས་འདྲུད་པ་དེ་མ་ཡིན་པར་དྲིལ་ཆུང་བཏགས་པའི་རྟ་གསུམ་གྱིས་འདྲུད་པའི་ཤིང་རྟ་
ཡིན། ཁོ་ནམ་གུང་ལ་ད་གཟོད་ཁྱིམ་དུ་ལྡོག ཁོར་ཚོ་བསོགས་ཡོད། ཁོར་དབུགས་འཚང་
བྱུང་ཡོད་པའི་རྐྱེན་གྱིས་རྐང་ཐང་ལ་འགྲོ་འདོད་ཀྱིན་མེད། ཕན་ཅེ་ལེ་ཨེ་མིན་ལའང་ཚོ་
བསོགས་ཡོད། ཁོའི་རྒྱབ་ཞེང་སྔར་ལས་ཆེ། ཁོས་ཞེ་སྐྱོ་བའི་ངང་དངན་པ་འཐེན་ཏེ་རང་གི་
ལས་དབང་སྡུག་པ་སྟེ། ཤིང་རྟ་འདེད་མཁན་ཡིན་པར་འཁང་ར་བྱེད།
སི་ཏར་ཚེ་ཧྥུ་རྒྱུན་དུ་གང་སའི་མི་ཚང་དུ་འགྲོ་ལ། མི་མང་པོར་ཐུག་ཕྲད་བྱེད། ཡིན་
ཡང་སུ་དང་ཡང་བཤེས་པར་མི་བྱེད། གྲོང་ཁྱེར་གྱི་མིའི་ཁ་བརྡ་དེ་རིགས་དང་། འཚོ་བའི་
ལྟ་ཚུལ་དེ་རིགས་ལ་ཁོ་མི་དགའ་ལ། ཐ་ན་དེ་འདྲའི་ཕྱི་ཚུལ་གྱིས་ཀྱང་ཁོ་མི་སྐྱིད་པར་བྱེད།
ཉམས་མྱོང་གིས་རིམ་གྱིས་ཁོར་ཤེས་སུ་བཅུག་པ་ནི། ཁོས་གྲོང་ཁྱེར་གྱི་མི་ཞིག་དང་ཤོག་ཕེ་
རྩེ་བའམ་ཟ་མ་ཟ་བ་དང་ཕྲད་ཐེངས་རེར། མི་དེ་དག་མང་ཆེ་བ་ནི་བསྲུན་པ་དང་སེམས་
བཟང་ཡིན་པར་བརྩིས་ཆོག་ལ། ཐ་ན་མི་དམུན་པོ་ཞིག་མིན་ཡང་། གླེང་བྱ་ཟ་མ་མིན་པར།
དཔེར་ན་ཆབ་སྲིད་དམ། ཡང་ན་ཚན་རིག་གི་ཕྱོགས་སུ་འཕོས་ཙ་ན། མི་དེས་རྩ་བ་ནས་
མི་ཤེས་པའམ། ཡང་ན་བླུན་ཞིང་གདུག་པའི་གནས་ལུགས་ཆེན་པོ་ཞིག་སྨྲ་ངེས་ཡིན་པས།
ཁོས་ལག་པ་གཡུགས་ནས་མཚམས་བཞག་སྟེ་མི་འགྲོ་ཀ་མེད་བྱེད་པ་རེད། སི་ཏར་ཚེ་ཧྥུས་
བསམ་བློ་ཀུ་ཡངས་པའི་གྲོང་ཁྱེར་གྱི་མི་ཞིག་རུང་། དེ་དང་ཁ་བརྡ་བྱེད་ཚེ། དཔེར་ན་མིའི་
རིགས་གླེང་ན། གནམ་རྒན་མའི་དྲིན་ལ་གང་ལྟར་མིའི་རིགས་ལ་ཡར་ཐོན་བྱུང་ནས། མ་
འོངས་པར་ནམ་ཞིག་ལ་སྤྱི་དམངས་འཛིན་ཡིག་དང་སྲོག་ཆད་མེད་པ་བྱས་ཆོག་པ་རེད་
ཅེས་སྨྲས་ཚེ། གྲོང་ཁྱེར་གྱི་མི་དེས་དོགས་པའི་ངང་མིག་ཟུར་གྱིས་ཁོར་བལྟས་ཏེ། “འོ་
ན། དེ་དུས་མིས་སྲང་དུ་གང་འདོད་ལྟར་མི་བསད་ཆོག་པ་རེད་དམ” ཞེས་འདྲི། འབྲེལ་
འདྲིས་ཀྱི་ཁྲོད་དུ་སི་ཏར་ཚེ་ཧྥུ་ཇ་འཐུང་བ་དང་ནུབ་ཚ་འཐུང་དུས་མི་དང་ཕྲད་ཚེ། མིས་
ངེས་པར་དུ་བྱ་བ་བྱེད་དགོས་པ་དང་། འཚོ་བ་ལ་ངལ་རྩོལ་མེད་མི་ཆོག་པ་སྨྲས་ན། ཚང་
མས་སྐད་ཆ་དེ་བཀའ་བཀྱོན་དུ་བརྩིས་སྲིད་པ་དང་། ཁོང་ཁྲོ་ལངས་ནས་རྩོད་པ་ཡང་ཡང་
བྱེད་པ་རེད། ཁོ་ཚོས་དེ་ལྟར་བྱེད་མོད། འོན་ཀྱང་གྲོང་ཁྱེར་གྱི་མི་དེ་ཚོས་སྔར་བཞིན་ལས་
ཀ་ཅི་ཡང་མི་བྱེད་ལ། ཅུང་ཙམ་ཡང་མི་བྱེད། དོན་གང་ལ་ཡང་སྤྲོ་བ་མེད། དེའི་རྐྱེན་གྱིས་
ཁོ་ཚོ་དང་ཅི་ཞིག་གླེང་དགོས་པ་ངོ་མ་ཡིད་ལ་མི་འཆར། སི་ཏར་ཚེ་ཧྥུས་ཁ་བརྡ་བྱེད་པ་
ལ་གཡོལ་བ་དང་། ཁོ་ཚོ་དང་མཉམ་དུ་ཟ་མ་ཟ་བའམ། ཤོག་ཕེ “ཝུན་ཐེ” རྩེ་བ་ཙམ་ཁོ་
ན་བྱེད། ཁྱིམ་ཚང་སུ་ཞིག་གིས་སྟོན་མོ་བྱེད་ཚེ། ཁོ་སྟོན་མོར་བོས་ན། ཁོས་ཚིག་གཅིག་མི
སྨྲ་བར་ཟ་འཐུང་ཁོ་ན་བྱེད་པ་དང་། མིག་གིས་རང་གི་སྡེར་མའི་ནང་དུ་བལྟས་ནས་འདུག
སྟོན་ཐོག་ཏུ་ཚང་མས་སྨྲ་བའི་སྐད་ཆ་ནི་སྙིང་བོ་མེད་པ། དྲང་བཞག་མིན་པ། མདོ་མེད་ཤ་
སྟག་ཡིན། ཁོ་ཁོང་སྐྱེས་ཤིང་ངར་ལངས་ཀྱང་ཚིག་གཅིག་མི་སྨྲ། ཁོས་ནམ་ཡང་ངོ་གནག་
ནས་ཁ་རོག་གེར་སྡེར་མའི་ནང་དུ་བལྟས་ནས་འདུག་པའི་རྐྱེན་གྱིས། གྲོང་ཁྱེར་གྱི་མིས་ཁོ་
ལ “ཕོ་ལན་གྱི་མི་སྒྲོབ་ཅན” ཞེས་པའི་མཚང་མིང་ཞིག་བཏགས་ཡོད། དོན་ངོ་མར་ཁོ་ཕོ་
ལན་གྱི་མི་རྩ་བ་ནས་མིན།
ཟློས་གར་རམ་རོལ་མོ་དཀྲོལ་ཚོགས་ལྟ་བུའི་རྩེད་མོའི་རིགས་ལ་ཁོ་གཏན་ནས་མི་
ཞུགས། ཡིན་ནའང་། ཉིན་རེའི་དགོང་ཁར་ཁོས་ཆུ་ཚོད་གསུམ་ལ་ཤོག་ཕེ “ཝུན་ཐེ” རྩེ་
ངེས་ཡིན་ལ། རྩེས་ནས་དགའ་བ་ལངས་ཡོད། ཁོར་ད་དུང་རྩེད་མོ་ཞིག་ཡོད་པ་ནི། ཉིན་
རེའི་དགོང་ཁར་སླེབས་ན། ཁོས་ནམ་ཡང་ལྭའི་ཁུག་མའི་ནང་ནས་ནད་ལ་བལྟས་ནས་
བསོགས་པའི་ཤོག་དངུལ་ཕྱིར་བཏོན་ཏེ་རེ་རེ་བཞིན་བརྩི་བ་ཡིན། དེ་ནི་ཤོག་དངུལ་སེར་
པོ་དང་ལྗང་གུ་ཡིན་ཏེ། ཁ་ཤས་ལ་དྲི་བཟང་བྲོ་ཞིང་། ཁ་ཤས་ལ་སྐྱུར་ཁུའི་དྲི་བཟང་བྲོ། ཁ་
ཤས་ལ་ཚི་བའི་དྲི་བཟང་བྲོ། ཁ་ཤས་ལ་ཉ་ཚིལ་གྱི་དྲི་བྲོ། ལན་རེར་ལྭའི་ཁུག་མའི་ནང་
དུ་གང་བར་བརྫངས་ཡོད། ཕལ་ཆེར་རུའུ་པུ་བདུན་ཅུ་ཙམ་ཡོད། བསོགས་ནས་བརྒྱ་ཕྲག་
འགའ་ལོངས་ན། ཁོས་ཁྱེར་སོང་ནས་ཕན་ཚུན་ཡིད་རྟོན་ཀུང་སིའི་ནང་དུ་དུས་སྒོ་ངེས་
མེད་བྱས་ནས་བསོགས་པ་ཡིན། དེ་ནི་རིམ་གྱིས་རང་བཞིན་དུ་ཆགས་པའི་གོམས་གཤིས་
ཤིག་ཡིན།
ཡེ་ཁ་ཅེ་ལེན་ན་ཨེ་ཝན་ནོ་ཧྥུ་ན་སོང་རྗེས། ལོ་བཞིའི་རིང་ལ་ཁོ་ཐུར་ཁེན་ཚང་ལ་
ཐེངས་གཉིས་མ་གཏོགས་སོང་མེད། དེ་ཡང་ཝེ་ལ-ཡོ་སེ་ཕུ་ཧྥུ་ནས་བོས་ནས་སོང་བ་ཡིན།
མོས་སྔར་བཞིན་སྨན་པ་བོས་ནས་མགོ་གཟེར་ལ་སྨན་བཅོས་བྱེད་ཀྱིན་ཡོད། ལོ་རེའི་
དབྱར་ཁར་ཡེ་ཁ་ཅེ་ལེན་ན•ཨེ་ཝན་ནོ་ཧྥུ་ན་ཕྱིར་ཡོང་ནས་མོའི་ཕ་མ་གཉིས་དང་ལྷན་དུ་
སྡོད་ཀྱིན་ཡོད། འོན་ཀྱང་མོར་ཐེངས་གཅིག་ལའང་ངོ་མ་ཐུག དེའི་རྐྱེན་ཅི་ཡིན་མི་ཤེས་
ཏེ། ཐེངས་གཉིས་པོར་ཐུག་མ་ཐུབ།
ཡིན་ཡང་ད་ལྟ་ལོ་བཞི་འདས་སོང་། གནམ་ཐང་ཞིང་དྲོ་བའི་སྔ་དྲོ་ཞིག་ལ། སྨན་ཁང་
དུ་འཕྲིན་ཡིག་ཅིག་བསྐྱལ་ཡོང་། འཕྲིན་ཡིག་དེ་ནི་ཝེ་ལ“ཡོ་སེ་ཕུ་ཧྥུ་ནས་ཏེ་མི་ཐེ་རུ་ཡོ་
ནེ་ཆི་ལ་སྤྲིངས་པ་ཞིག་ཡིན། དེར་མོས་ཁོ་ཧ་ཅང་དྲན་པ་དང་། ཁོ་གདན་དྲངས་ནས་མོའི་
ནད་ལ་བལྟ་བར་ངེས་པར་ཡོང་དགོས་པ། མོའི་ན་བའི་སྡུག་བསྔལ་བསལ་དགོས་པ། ཞོར་
དུ་དེ་རིང་ནི་མོའི་སྐྱེས་སྐར་ཡིན་པ་བཤད་ཡོད། ད་དུང་ཡི་གེའི་མཇུག་ཏུ “ངས་ངའི་ཨ་
མའི་ཟེར་བ་ལྟར་གདན་འདྲེན་ཞུས” ཞེས་བྲིས་ཡོད།
སི་ཏར་ཚེ་ཧྥུས་བསམ་བློ་ཞིག་བཏང་རྗེས། དགོང་ཁར་ཐུར་ཁེན་ཚང་ལ་སོང་།
“ཨ། རྒན་ཁྱེད་བདེ་མོ།” ཨེ་ཝན་ཕེ་ཏེ་རོ་ཝེ་ཆི་ཁོ་བསུ་རུ་ཡོང་ལ། མིག་འཛུམ་ངོ་
མི་འཛུམ་པའི་ངང་ནས། “ཕུན་རུལ་ཅེ་ཞེས་ཟེར།
ཝེ་ལ“ཡོ་སེ་ཕུ་ཧྥུ་ན་ཧ་ཅང་རྒས་ཡོད། སྐྲ་དཀར་པོར་གྱུར་པ་མང་། སི་ཏར་ཚེ་ཧྥུ་ལ་
ལག་འཇུ་བྱས་རྗེས། མོས་དངན་པ་འཐེན་ཁུལ་བྱས་ནས་སྨྲས་པ།
“སྨན་པ། ཁྱེད་ཀྱིས་ང་ལ་གུས་ཞབས་བྱེད་འདོད་ཀྱིན་མེད། ཁྱེད་ང་ཚོའི་འདིར་མི་
འོང་བ་རེད། ང་རྒས་དྲགས་སོང་། ཁྱེད་ལ་མཛའ་གི་མི་འདུག ཡིན་ཡང་ད་ལྟ་ན་གཞོན་
ཞིག་ཡོང་ཡོད། མོའི་ལས་ཅུང་ཙམ་བཟང་ནའང་ཐང་།”
ཁོ་ཆི་ཁ་རེད་དམ། མོའི་ཤ་རིད་ཅིང་དཀར་པོར་གྱུར་འདུག ཡིན་ཡང་སྔར་ལས་
ལེན་ན་ཨེ་ཝན་ནོ་ཧྥུ་ན་རེད། ད་ལྟ་མོའི་སྔར་གྱི་གཞོན་ཤ་དོད་པོ་དང་བྱིས་པའི་ལྷད་མེད་
མཛེས་ཤིང་གཟུགས་ཕྲ་བར་གྱུར་ཡོད།  ཡིན་ཡང་ད་ནི་མོ་ཁོ་ཆི་ཁ་མ་ཡིན་པར། ཡེ་ཁ་ཅེ་
རྣམ་དག་གི་རྣམ་འགྱུར་དེ་མེད་པར་གྱུར་འདུག  མོའི་མིག་མདངས་དང་རྣམ་འགྱུར་ལ་
མདངས་གསར་བ་ཞིག་སྟེ། ངོ་ཚ་བ་དང་བག་འཁུམ་པའི་ཉམས་ཤིག་འདུག་ལ། མོ་ནི་ཐུར་
ཁེན་ཚང་ལ་མགྲོན་དུ་ཡོང་བ་དང་འདྲའོ།
མོས་སི་ཏར་ཚེ་ཧྥུ་ལ་ལག་པ་བསྲིངས་ཏེ། “དབྱར་ཁ་ཅི་ཙམ་དང་། དགུན་ཁ་ཅི་ཙམ་
འདས་པ་རེད" ཅེས་སྨྲས་པ་དང་། ཁོས་མོ་དགའ་ཞིང་མྱོས་ཏེ་སྙིང་རབ་ཏུ་ལྡིང་གིན་ཡོད་
པ་ཤེས་ཐུབ། མོས་མཚར་སྣང་དང་དོགས་པའི་ངང་ཁོའི་གདོང་ལ་བལྟས་ཏེ། “ཁྱེད་ལ་ཚོ་
བསོགས་འདུག ཁྱེད་ནག་པོར་གྱུར་འདུག སྐྱེས་པའི་དཔའ་ཉམས་ལྷག་པར་འཛོམས་
འདུག ཡིན་ཡང་སྤྱིར་ན་ཁྱེད་ལ་འགྱུར་བ་ཆེན་པོ་བྱུང་མི་འདུག” ཅེས་ཟེར་རོ།
དེའི་དུས་སུ་ཁོས་ཀྱང་མོ་ནི་ཡིད་འཕྲོག་ཅིང་། ཧ་ཅང་ཡིད་འཕྲོག་པར་གྱུར་ཡོད་
སྙམ། ཡིན་ཡང་མོར་ཅི་ཞིག་ཆད་པའམ། ཡང་མིན་ན་ཅི་ཞིག་མང་བར་གྱུར་འདུག་
པའམ། ཡང་སྙིང་ཅི་ཞིག་ཡིན་པ་ཁོ་རང་གིས་ཀྱང་བཤད་མི་ཤེས། ཡིན་ཡང་ཅི་ཞིག་གིས་
བགེགས་བྱས་ཏེ། ཁོར་སྔོན་ཆད་ཀྱི་ཚོར་བ་དེ་འདྲ་འབྱུང་མི་ཐུབ་པར་བྱས་ཡོད། ཁོས་མོའི་
ད་ལྟའི་བཀྲག་མདངས་ཡལ་བའི་གདོང་དེ་དང༌། རྣམ་འགྱུར་གསར་བ། འཛུམ་མདངས་
ཕྲ་མོ། སྐད་ཆ་སྨྲ་གདངས་བཅས་བློར་མི་འབབ་ལ། ཅང་མ་འགོར་བར་ཐ་ན་མོའི་ལྭ་དང་།
མོ་སྡོད་པའི་ཉལ་སྙེས་རྐུབ་སྟེགས་དེ་ཡང་ཁོའི་བློར་མི་འབབ་པར་གྱུར། ཁོས་སྔོན་ཆད་
ཧ་ལམ་མོ་ཆུང་མར་ལེན་ལ་བྱེད་པའི་དུས་སུ་བྱུང་བའི་དོན་ཁ་ཤས་ཕྱིར་དྲན་བྱེད་ལ། དེ་
ཡང་ཁོའི་བློར་མི་འབབ། ཁོས་ལོ་བཞིའི་སྔོན་ལ་ཁོའི་སེམས་སྒུལ་བའི་བརྩེ་བ་དང་རེ་བ།
སྨོན་པ་དེ་རིགས་ཕྱིར་དྲན་བྱས་པ་ན། ཁོས་དེ་ནི་ངོ་གནོང་བ་ཞིག་ཡིན་པར་འདོད།
ཁོ་ཚོས་ཇ་འཐུང་ལ། ཀ་ར་གོ་རེ་ཟོས།
དེ་ནས་ཝེ་ལ“ཡོ་སེ་ཕུ་ཧྥུ་ནས་སྒྲུང་གཏམ་ཞིག་
གྱེར་ཀློག་བྱས། མོས་འཚོ་བའི་ཁྲོད་ནས་གཏན་ནས་འབྱུང་མི་སྲིད་པའི་དོན་ཀློག སི་ཏར་
ཚེ་ཧྥུས་ཉན་བཞིན་མོའི་སྐྲ་དཀར་པོ་ཡག་པོར་བལྟས་ནས་མོས་ཀློག་ཚར་བར་སྒུག
“སྒྲུང་གཏམ་འབྲི་ཤེས་མེད།” ཁོས་དེ་ལྟར་བསམས། “རྨོངས་པར་བརྩི་མི་རུང་།
སྒྲུང་གཏམ་བྲིས་རྗེས། སྦས་ནས་མི་འཇོག་ན་ད་གཟོད་རྨོངས་པ་རེད།”
ངོ་མ་བཟང་བ་ལ།” ཨེ་ཝན·ཕེ་ཏེ་རོ་ཝེ་ཆིས་དེ་སྐད་སྨྲས།
རྗེས་སུ་ཡེ་ཁ་ཅེ་ལེན་ན•ཨེ་ཝན་ནོ་ཧྥུ་ནས་རྣོ་སྦྲེང་ཡུན་རིང་ཞིག་དཀྲོལ་བ་རེད། སྒྲ་
ཉ་ཉོག་ཡིན། མོས་དཀྲོལ་ཚར་རྗེས། ཚང་མས་དཀའ་ལས་མང་པོ་མྱངས་ཏེ་བསྟོད་པ་དང་།
བཀའ་དྲིན་ཞུས།
སི་ཏར་ཚེ་ཧྥུས “ལས་བཟང་ནས་ངས་མོ་ཆུང་མར་མ་བླངས” ཞེས་སྙམ།
མོས་ཁོར་བལྟས་ནས་འདུག ཁོས་མོ་བོས་ནས་སྐྱེད་ཚལ་དུ་འགྲོ་བར་རེ་བ་བྱེད་པ་
གསལ་བོ་རེད། ཡིན་ཡང་ཁོས་ཅི་ཡང་མི་ཟེར།
ང་ཚོས་སེམས་གཏམ་ཞིག་གླེང་ཨ།” མོ་ཁོའི་མདུན་དུ་སོང་སྟེ། “ཁྱེད་ཀྱི་འཚོ་
བ་ཅི་འདྲ་རེད། ཁྱེད་ཀྱིས་ཅི་ཞིག་བྱེད་ཀྱིན་ཡོད། གནས་ཚུལ་ཅི་འདྲ་རེད། ཉི་མ་འདི་
འགར་ངས་ཐོག་ཐག་ཏུ་ཁྱེད་དྲན་གྱིན་འདུག” མོས་དོགས་པ་ཚ་བའི་ངང་མུ་མཐུད་དེ་
སྨྲས་པ། “ངས་མ་གཞིར་འཕྲིན་ཞིག་བྲིས་ནས་ཁྱེད་ལ་བསྐུར་འདོད། སྔོན་ལ་དངོས་སུ་
ཀྱ་ལི་རིར་ཁྱེད་ལ་བལྟ་བར་འགྲོ་འདོད་ཡོད། ངས་སེམས་ཐག་བཅད་དེ་ལམ་ལ་ཆས་པ་
ཡིན། ཡིན་ཡང་རྗེས་སུ་འགྱུར་སོང་། ཁྱེད་ཀྱིས་ད་ལྟ་ང་ལ་ལྟ་ཚུལ་ཅི་འདྲ་ཡིན་པ་གོང་མ་
ལྷས་ད་གཟོད་མཁྱེན། ངས་དེ་རིང་ཁྱེད་ཡོང་བར་དགའ་བས་མྱོས་ནས་སྒུག་ཡོད། གོང་མ་
ལྷའི་ངོ་སོར་བལྟས་ནས་ང་ཚོ་སྐྱེད་ཚལ་དུ་འཆམ་འཆམ་དུ་འགྲོ་རོགས་ཞུ།”
ཁོ་ཚོ་སྐྱེད་ཚལ་དུ་སོང་། གཡའ་ཤིང་སྡོང་རྒན་དེའི་འོག་གི་རྐུབ་སྟེགས་རིང་བོའི་
ཐོག་ཏུ་བསྡད། ལོ་བཞིའི་སྔོན་དང་འདྲ་བར་ས་རུབ་ཡོད།
“ཁྱེད་ཀྱི་འཚོ་བ་ཅི་འདྲ་རེད།” ཡེ་ཁ་ཅེ་ལེན་ན་ཨེ་ཝན་ནོ་ཧྥུ་ནས་དྲིས།
“བཤད་རྒྱུ་ཅང་མེད། ཨ་ལ་པ་ལ་རེད།” སི་ཏར་ཚེ་ཧྥུས་ལན་བཏབ།
ཁོས་སྐད་ཆ་གཞན་པ་བཤད་རྒྱུ་མ་རྙེད། ཁོ་ཚོ་ཁ་རོག་གེར་བསྡད།
“ང་དགའ་མྱོས་སུ་གྱུར་ཡོད” ཅེས་ཡེ་ཁ་ཅེ་ལེན་ན-ཨེ་ཝན་ནོ་ཧྥུ་ནས་སྨྲས་པ་དང་།
མོས་ལག་པས་ངོ་བཀབ་སྟེ་སྨྲས་པ། “ཡིན་ཡང་ཁྱེད་ཀྱིས་ཡིད་ལ་མ་འཇོག ང་ཡུལ་དུ་
ལོག་རྗེས། དེ་ལྟར་དགའ་ཡོད། མི་རེ་རེ་རིག་ན། དེ་ལྟར་དགའ། ང་དེ་འདྲར་ལོབ་མེད།
ཕྱིར་དྲན་གྱི་དོན་འདི་འདྲ་མང་བས། ངས་བསམས་ན། ང་ཚོས་སང་ཉིན་བར་དུ་ཁ་བརྡ་
བྱས་ནས་མཚམས་འཇོག་ཐུབ་པའི་ངེས་པ་མེད།”
ད་ལྟ་ཁོ་རང་མོར་ཉེ་བར་བཅར་ཏེ། མོའི་གདོང་དང་མོའི་འོད་འཕྲོ་བའི་མིག་ཟུང་
ལ་བལྟས། འདིའི་མུན་པ་རུ་མོ་ཁང་བ་ནང་དུ་ཡོད་པ་ལས་ལོ་གཞོན་པར་མངོན་ལ། མོར་
སྔོན་ཆད་ལྡན་པའི་བྱིས་པའི་ཉམས་ཀྱི་རྣམ་འགྱུར་དེ་ཡང་ཕྱིར་མོའི་གདོང་དུ་ཡོང་བ་དང་
འདྲའོ། །དོན་ལ་མོས་ཀྱང་ལྷད་མེད་མཚར་ཉམས་ཀྱི་རྣམ་འགྱུར་གྱིས་ཁོར་བལྟས་འདུག་
ལ། ཉེ་བར་ཚུར་གཏུགས་ཏེ། ཕྲ་ཞིབ་ཀྱིས་ལྟ་བར་མ་ཟད། ད་དུང་སྔོན་ཆད་མོར་དེ་འདྲའི་
དགའ་བ་དྲག་པོ་དང་། དེ་འདྲའི་བྱམས་པས་མོར་དགའ་ཡང་། དེ་འདྲའི་ལས་མི་བཟང་
བའི་སྐྱེས་པ་འདིར་རྒྱུས་ལོན་བྱེད་བསམ་པ་ལྟར་སྣང་། ཡང་དེ་འདྲའི་དགའ་བ་དྲག་པོའི་
ཆེད་དུ་མོའི་མིག་གིས་ཁོར་བཀའ་དྲིན་ཞུ་ཡིན་ཡོད། དེའི་རྐྱེན་གྱིས་ཁོས་སྔོན་ཆད་ཀྱི
གནས་ཚུལ་དེ་དག་དྲན་པ་དང་། བྱུང་རིམ་ཕྲ་རབ་དག་ཀྱང་དྲན་པ་སྟེ། ཁོ་དུར་ཚལ་དུ་
ཇི་ལྟར་ཕར་འགྲོ་ཚུར་འགྲོ་བྱས་པ་དང་། རྗེས་སུ་ནམ་ལང་ཁར་ཐང་ཆད་པའི་ངང་ཁྱིམ་དུ་
ལོག་པ་དྲན་པ་རེད། གློ་བུར་དུ་ཁོའི་སེམས་སྐྱོ་བྱུང་ལ། སྔོན་ཆད་བསམ་དོན་མ་འགྲུབ་པ་
ལ་བློ་ཕམ་སྐྱེས། ཁོའི་སེམས་སུ་མེ་ཞིག་འབར་མགོ་བརྩམས།
“ཁྱེད་ཀྱིས་དགོང་མོ་དེར་ངས་ཁྱེད་སྤྲོ་རྩེད་ཁང་དུ་ཇི་ལྟར་བསྐྱལ་བ་དྲན་ནམ”
ཞེས་ཁོས་སྨྲས་པ། “དུས་དེར་ཆར་བ་འབབ་ཀྱིན་ཡོད་ལ། སྨག་ནག
ཁོའི་སེམས་ཀྱི་མེ་དེ་མཚམས་མེད་པར་འབར་བ་དང་། ཁོས་ཡུས་བཤད་པ་དང་།
འཚོ་བར་འཁང་ར་བྱེད།
“འེ།” ཁོས་དངན་པ་ཞིག་འཐེན་ཏེ་སྨྲས་པ། “ཁྱེད་ཀྱིས་ད་ཅི་ང་ལ་ངའི་འཚོ་བ་
ཅི་འདྲ་ཡིན་འདྲི། ང་ཚོས་འདི་གར་རོལ་བའི་འཚོ་བ་ནི་ཅི་འདྲ་ཞིག་ཡིན་ནམ། ཧིན། ངོ་
མ་འཚོ་བར་བརྩི་མི་རུང་། ང་ཚོ་རྒས་སོང་། ཚོ་བསོགས་བྱུང་། ཡི་ཆད་སོང་། ཉིན་མོ་དང་
ཞག་པོ། ཉི་མ་རེ་རེ་འདས་སོང་། འཚོ་བ་ཁ་རོག་གེར་བྲོས་སོང་། གཟི་འོད་ཅི་ཡང་མེད།
བག་ཆགས་ཅི་ཡང་མེད། བསམ་བློ་ཅི་ཡང་མེད། ཉིན་མོར་དངུལ་འཚོལ། དགོང་
མོར་ནི་སྤྲོ་རྩེད་ཁང་དུ་འགྲོ། མི་དེ་ཚོ་ཚང་མ་ཤོག་ཕེ་ལ་དགའ་མཁན་དང་ཆང་རྐྱལ་ཡིན།
སྐད་འགགས་པའི་མི་ཡིན། ངས་ངོ་མ་བཟོད་མི་ཐུབ། འཚོ་བ་འདི་འདྲ་བཟང་རྒྱུ་ཅི་ཞིག་
ཡོད་དམ།”
“འོན་ཀྱང་ཁྱེད་ལ་བྱ་བ་ཡོད། འཚོ་བའི་དམིགས་འབེན་བླ་ན་མེད་པ་ཡོད་ཡ། སྔོན་
ཆད་ཁྱེད་ནམ་ཡང་ཁྱེད་ཀྱི་སྨན་ཁང་གླེང་བར་དེ་འདྲའི་དགའ་འོ། །དེ་དུས་ང་ད་དུང་བུ་
མོ་ཞིག་ཡིན། རང་གིས་རང་ནི་རྣོ་སྦྲེང་དཀྲོལ་མཁན་རླབས་ཆེན་ཞིག་ཡིན་འདོད་ཡོད།
དོན་དངོས་སུ་ད་ལྟའི་སྲས་མོ་ན་གཞོན་ཞིག་ཡིན་ཕྱིན་ཚང་མས་རྣོ་སྦྲེང་དཀྲོལ་གྱིན་ཡོད་
ལ། ངས་ཀྱང་ཚང་མ་དང་འདྲ་བར་དཀྲོལ་བ་རེད། ང་ལ་ཐུན་མོང་མ་ཡིན་པའི་ཆ་ཞིག་
མེད། ངས་རྣོ་སྦྲེང་དཀྲོལ་བའི་འཇོན་ཐང་དེ་ནི་ངའི་ཨ་མས་སྒྲུང་གཏམ་འབྲི་བའི་འཇོན་
ཐང་དང་གཅིག་པ་རེད། དེ་དུས་ང་ཁྱེད་ལ་རྒྱུས་མེད་པ་སྨོས་ཅི་དགོས། ཡིན་ཡང་རྗེས་སུ
མོ་སི་ཁོར་ཡོད་དུས། ངས་ནམ་ཡང་ཁྱེད་དྲན་པ་དང་། ངས་ཁྱེད་གཅིག་པུ་ཁོ་ན་དྲན་གྱིན་
འདུག ས་གནས་རང་སྐྱོང་ཅུའུ་ཡི་སྨན་རམས་པ་བྱས་ཏེ། སྡུག་མྱོང་བའི་མི་ལ་རོགས་
རམ་བྱེད་ཅིང་དམངས་ལ་ཞབས་འདེགས་སྒྲུབ། དེ་ནི་ཅི་འདྲའི་བདེ་སྐྱིད་ཅིག་རེད། ཅི་
འདྲའི་བདེ་སྐྱིད་ཅིག་རེད་ཨང་།” ཡེ་ཁ་ཅེ་ལེན་ན་ཨེ་ཝན་ནོ་ཧྥུ་ནས་སྤྲོ་བ་འཕེལ་བའི་
ངང་ཡང་སྨྲས་པ། “ང་མོ་སི་ཁོ་ན་ཡོད་དུས་ཁྱེད་དྲན་ཞིང་། ཁྱེད་ནི་ངའི་སེམས་སུ་དེ་
འདྲའི་མཛེས་པ་རྨ་མེད་པ་དང་། དེ་འདྲའི་བླ་ན་མེད་པ་ཞིག་ཡིན།
སི་ཏར་ཚེ་ཧྥུས་དགོང་མོ་རེ་རེར་ལྭའི་ཁུག་མ་ནས་ཤོག་དངུལ་ཕྱིར་ལེན་པ་དང་། སྤྲོ་
བ་དཔག་མེད་ཀྱིས་བརྩིས་པ་དྲན་པ་ན། སེམས་ཀྱི་མེ་དེ་ཏལ་བར་གྱུར།
ཁོ་ཡར་ལངས་ནས་ཁང་བར་འགྲོ་རྩིས་བྱས། མོས་ཁོའི་དཔུང་བར་འཇུས།
“ཁྱེད་ནི་ངའི་ཚེ་འདིར་ངོ་ཤེས་པའི་མིའི་ཁྲོད་ནས་ཆེས་བཟང་བའི་མི་ཡིན” ཞེས་
མོས་མུ་མཐུད་དེ་སྨྲས་པ། “ང་ཚོ་རྒྱུན་དུ་ངོ་ཐུག་སྟེ། སེམས་གཏམ་བཤད་ན་ཅི་འདྲ་རེད།
ང་ལ་ཁས་ལོངས། ང་ནི་རྣོ་སྦྲེང་མཁན་ཟེར་བ་མིན། ངས་རང་ལ་འུད་བརྗོད་བྱེད་ཀྱིན་མེད།
ངས་ད་ནི་ཁྱེད་ཀྱི་མདུན་དུ་རྣོ་སྦྲེང་མི་དཀྲོལ་ལ། རོལ་མོ་ཡང་མི་གླེང་།”
ཁོ་ཚོ་ཁང་བའི་ནང་དུ་སླེབས་པ་དང་། སི་ཏར་ཚེ་ཧྥུས་དགོང་མོའི་གློག་སྒྲོན་འོག་ཏུ་
མོའི་གདོང་ལ་བལྟས། མོའི་དོགས་པས་ཞིབ་ཏུ་ལྟ་ཞིང་། ཞེ་སྐྱོ་ལ། དྲིན་གཟོའི་མདངས་
ཀྱིས་ཁོར་ལྟ་བའི་མིག་ཟུང་དེ་མཐོང་བ་ན། ཁོ་བག་མི་བདེ་བར་གྱུར་ལ། ཡང་སེམས་
སུ “དེ་དུས་མོ་ཆུང་མར་མ་བླངས་པ་ནི་ལས་བཟང་སོང” སྙམ།
ཁོས་གྱེས་ཁ་ཞུས།
“རོ་མའི་སྲོལ་ལྟར་ན། ཁྱེད་ལ་ནུབ་ཚ་མ་འཐུང་བར་འགྲོ་བའི་རྒྱུ་མཚན་ཅི་ཡང་
མེད།” ཨེ་ཝན་ཕེ་ཏེ་རོ་ཝེ་ཆིས་ཁོ་སྐྱེལ་ནས་སྒོར་འགྲོ་ཞོར་དུ་སྨྲས་པ། “ཁྱེད་ཀྱི་རྣམ་
འགྱུར་འདི་ནི་ཡོངས་སུ་ཐུར་དུ་འབབ་པ་ཞིག་རེད། ཝ་ཡེ། ད་ལྟ་འཁྲབ་སྟོན་ཞིག་
བྱོས།” ཁོས་ཕྱི་ཚོམས་སུ་པ་ཝ་ལ་དེ་སྐད་སྨྲས།
ད་ནི་པ་ཝ་བྱིས་པ་ཞིག་མིན་ཏེ། ཁ་སྤུ་སྐྱེས་པའི་གཞོན་ནུ་ཞིག་ཡིན། པ་ཝས་སྟངས་
སྟབས་དོད། ལག་པ་གཅིག་ཡར་བསྒྲེངས་ཏེ། སྨྲེ་སྔགས་འདོན་པའི་སྐད་ཀྱིས་སྨྲས་པ།
“ལས་ངན་གྱི་བུད་མེད། འཆི་ཡ།”
འདི་ཐམས་ཅད་ཀྱིས་སི་ཏར་ཚེ་ཧྥུ་མི་སྐྱིད་པར་བྱེད། ཁོ་ཤིང་རྟར་བསྡད་དེ། སྔོན་ཆད་
ཁོ་དུངས་ཤིང་རིན་པོ་ཆེར་བརྩི་བའི་མུན་པའི་ཁྲོད་ཀྱི་ཁང་བ་དང་སྐྱེད་ཚལ་ལ་བལྟས་
ཙ་ན། དེ་མ་ཐག་ཏུ་སྔར་གྱི་ཡུལ་སྣང་ཐམས་ཅད་དྲན་པ་སྟེ། ཝེ་ལ“ཡོ་སེ་ཕུ་ཧྥུ་ནའི་སྒྲུང་
གཏམ་དང་། ཁོ་ཆི་ཁའི་རོལ་ཆའི་སྒྲ་དབྱངས། ཨེ་ཝན·ཕེ་ཏེ་རོ་ཝེ་ཆིའི་ཀྱལ་ཀ པ་ཝའི་
སྐྱོ་བའི་ཟློས་གར་གྱི་སྟངས་སྟབས་བཅས་དྲན་ལ། ཁོའི་སེམས་སུ “གྲོང་ཁྱེར་ཡོངས་ཀྱི་
འཇོན་ཐང་ཆེས་བཟང་བའི་མིའང་འདི་ལྟར་ཟབ་རྒྱ་མེད་ཅིང་ཅོལ་ཆུང་ཡིན་ན། གྲོང་
ཁྱེར་འདིར་ད་དུང་གནས་ལུགས་ཅི་ཞིག་ཡོད་སྲིད་དམ” ཞེས་སྙམ།
ཉིན་གསུམ་གྱི་རྗེས་སུ་པ་ཝས་ཡེ་ཁ་ཅེ་ལེན་ན་ཨེ་ཝན་ནོ་ཧྥུ་ནས་བྲིས་པའི་འཕྲིན་
ཡིག་ཅིག་ཁྱེར་འོངས། མོས་འདི་ལྟར་བྲིས་ཡོད་དེ།
ཁྱེད་ང་ཚོར་བལྟ་རུ་མི་འོང་། རྒྱུ་མཚན་ཅི་ཡིན། ངས་ཁྱེད་ང་ཚོར་སེམས་འགྱུར་བར་
སེམས་ཁྲལ་བྱེད། ངས་འདི་དྲན་པའི་ཚེ་ང་སྐྲག་པས། ངས་སེམས་ཁྲལ་བྱེད། ཁྱེད་ཀྱིས་
ངའི་སེམས་བདེ་རུ་བཅུག་ན་ད་གཟོད་འགྲིག ཤོག་དང༌། ཡོང་ནས་འགྱུར་བ་ཅི་ཡང་བྱུང་
མེད་པ་ང་ལ་ཤོད་
ངས་ཁྱེད་ལ་ཁ་བརྡ་ཞིག་བྱེད་དགོས། ཁྱེད་ཀྱི་ཡེ་ཐུ།
ཁོས་བལྟས་རྗེས། བསམ་བློ་ཞིག་བཏང་སྟེ། པ་ཝ་ལ་སྨྲས་པ།
“ལག་གཡོག ཁྱོད་ཕྱིར་སོང་ནས་ཁོ་ཚོར་ཤོད། དེ་རིང་ང་ཡོང་མི་ཐུབ། ང་ཁོམ་
གྱིན་མེད། ཉིན་གསུམ་གྱི་རྗེས་སུ་ཡོང་ཞེས་ཤོད།”
འོན་ཀྱང་ཉིན་གསུམ་འདས་ནས། གཟའ་འཁོར་གཅིག་འགོར་སོང་། ཁོ་ཐོག་ཐག་ཏུ་
མ་སོང་། རེབ་ཅིག་ལ་ཁོ་ཤིང་རྟར་བསྡད་དེ་འགྲོ་དུས། སྟབས་འགྲིག་ནས་ཐུར་ཁེན་ཚང་
གི་སྒོ་ཁ་བརྒྱུད་དེ་འགྲོ་ཚེ། ནང་དུ་སོང་སྟེ་ཅུང་ཙམ་སྡོད་སྙམ་མོད། འོན་ཀྱང་བསམ་ཡང་
བསམས་ནས། ནང་དུ་མ་སོང་བ་རེད།
དེ་ནས་བཟུང་སྟེ་ཐུར་ཁེན་ཚང་ལ་སོང་མ་མྱོང་།
ལྔ་པ།
ཡང་ལོ་འགའ་འདས། སི་ཏར་ཚེ་ཧྥུ་ལ་ཚོ་བསོགས་ཏེ་ལུས་ཧྲིལ་བོར་ཚིལ་གྱིས་གང་
ཡོད་ལ། དབུགས་རྔུབ་དཀའ་ནས་ཧལ་གྱིན་འདུག ལམ་དུ་འགྲོ་དུས་མགོ་ཕྱིར་དགྱེ་ནས
འགྲོ། ཁོ་ཚོ་ཞིང་རྒྱགས་ལ་བཞིན་རས་དམར་མདངས་བཀྲ་ནས། རྟ་གསུམ་གྱིས་འཐེན་
པའི་ཤིང་རྟར་བསྡད་དེ། དྲིལ་ཅོང་སིལ་སིལ་གྲག་གིན་དུ་འགྲོ་ཐེངས་རེ་རེར། དེ་བཞིན་
དུ་ཚོ་ཞིང་རྒྱགས་ལ་བཞིན་རས་དམར་མདངས་བཀྲ་བའི་ཕན་ཅེ་ལེ་ཨེ་མིན་ཁ་ལོ་བ་སྡོད་
སར་བསྡད་དེ། ཤ་ཐོགས་ནས་སྐྲངས་པ་ལྟ་བུའི་མགོ་བོ་དགྱེ་ཞིང་། དཔུང་བ་གཉིས་མདུན་
དུ་བསྲིངས་ཏེ་འགྲོ་བ་ནི། ཤིང་གི་མི་ཞིག་དང་འདྲ་བར་མ་ཟད། ལམ་འགྲོ་བར “གཡས་
སུ་སོང་། གཡས་སུ་སོང” ཞེས་སྒྲོག་པ་ནི། རི་མོ་དགོད་བྲོ་བ་ཞིག་དང་མཚུངས་ལ། མི་
གཞན་གྱིས་བལྟས་ན། ཤིང་རྟར་བསྡད་པ་ནི་མི་མ་ཡིན་པར། མུ་སྟེགས་པའི་ལྷ”ཞིག་ཡིན་
པའི་ཚོར་བ་སྟེར། གྲོང་ཁྱེར་དུ་ཁོ་བྲེལ་བ་ཧ་ཅང་ཆེ། ངལ་གསོ་ཁོམ་ཙམ་ཡང་མེད། ཁོ་ལ་
ཞིང་གཞིས་གཅིག་དང་། གྲོང་ཁྱེར་ནང་གི་ཁང་བ་གཉིས་ཡོད་ལ། གོང་ཁེ་བའི་
ཁང་བ་གསུམ་པ་ཞིག་ལ་བལྟས་ནས་ཉོ་རྩིས་བྱེད་ཀྱིན་ཡོད། ཁོས་ཕན་ཚུན་ཡིད་རྟོན་ཀུང་
སི་རུ་ཁང་བ་ཞིག་བཙོང་གིན་ཡོད་ཟེར་བ་ཐོས་ཐེངས་རེར། ཁོ་འཛེམ་དོགས་མེད་པར་
ཁང་བ་དེའི་ནང་དུ་སོང་སྟེ། ཁང་མིག་རེ་རེར་འགྲོ་ལ། ལྭ་གྱོན་ཡགས་བྱས་མེད་པའི་བུད་
མེད་དང་བྱིས་པ་དེ་ཚོས་སྐྲག་ཅིང་དངངས་བཞིན་ཁོར་བལྟས་ཡོད་ཀྱང་། ཁོས་འཁར་བས་
ཁང་མིག་ཡོད་ཚད་ཀྱི་སྒོ་ཕྱེ་སྟེ་སྨྲ་བ།
“འདི་དཔེ་ཁང་ཡིན་ནམ། འདི་ཉལ་ཁང་ཡིན་ནམ། དེས་ན་འདི་ནི་གང་གི་ཁང་
བ་ཡིན།”
ཁོ་འགྲོ་ཞོར་དུ་དབུགས་ཧལ་ཧལ་བྱེད་ཅིང་། དཔྲལ་བའི་རྔུལ་ཆུ་ཕྱི།
ཁོར་བྱ་བ་མང་པོ་བྱེད་རྒྱུ་ཡོད་ཀྱང་། ས་གནས་རང་སྐྱོང་ཅུའུ་ཡི་གོ་གནས་མི་གཏོང་།
ཁོ་དངུལ་ལ་རྔམ། གང་ས་གང་ལ་རྒྱུག་ཐུབ་ན་ད་གཟོད་བཟང་བསམ་ཡོད། ཀྱ་ལུ་རི་ཡིན་
ནའང་ཆོག གྲོང་ཁྱེར་ནང་ཡིན་ནའང་ཆོག ཚང་མས་འབོད་བདེ་བའི་སྒོ་ནས་ཁོར “ཡོ་
ནེ་ཆི” ཞེས་དང་། “ཡོ་ནེ་ཆི་འདི་གང་དུ་འགྲོའམ” ཞེས་དང་། “ཡོ་ནེ་ཆི་བོས་ནས་
ནད་ལ་བརྟག་ཏུ་འཇུག་དགོས་སམ་མི་དགོས” ཞེས་ཟེར་བ་རེད།
ཁོའི་མིད་པའི་ནང་དུ་ཕལ་ཆེར་ཚིལ་རིམ་པ་འགའ་སྐྱེས་པའི་རྐྱེན་གྱིས། ཁོའི་སྐད་
འགྱུར་ནས་ཕྲ་ཞིང་འཛེར་བ་ཞིག་ཏུ་གྱུར་ཡོད། ཁོའི་གཤིས་ཀ་ཡང་འགྱུར་ནས་ཁྲོ་ཞིང་
གཏུམ་པོར་གྱུར་ཡོད། ཁོས་ནད་པའི་ནད་ལ་ལྟ་དུས། ནམ་ཡང་ར་ཙསྟོན་པ་དང་། ཁོས་
ཚིག་པ་ཟ་བའི་ངང་འཁར་བས་མཐིལ་ཤིང་ལ་བརྡུངས་ཏེ། རྣ་བར་གཟན་པའི་སྐད་ཀྱིས་
བསྡིགས་ཏེ།
“ཁྱོད་ཀྱིས་ངས་དྲིས་པ་ཁོ་ནར་ལན་ཐོབས། ཉ་ཉོག་ངག་ཀྱལ་མ་བཤད།"
ཁོ་མི་རྐྱང་ཡིན། མདོ་མེད་སྣ་རྐྱང་གི་འཚོ་བ་རོལ་གྱིན་ཡོད་ལ། ཁོ་དོན་གང་ལའང་སྤྲོ་བ་མེད།
ཀྱ་ལུ་རི་ནས་སྡོད་པའི་སྔ་ཕྱིའི་ལོ་དེ་རྣམས་སུ་ཁོ་ཆི་ཁ་ལ་དགའ་བའི་བརྩེ་དུང་ཁོ་
ན་ནི་ཁོ་སྐྱིད་པའི་དོན་གཅིག་པུ་དེ་ཡིན། དེ་ཡང་ཕལ་ཆེར་སྐྱིད་པའི་དོན་ཆེས་མཐའ་མ་
ཡིན་ཡང་སྲིད། དགོང་ཁར་ཁོ་ནམ་ཡང་སྤྲོ་རྩེད་ཁང་དུ་ཤོག་ཕེ “ཝུན་ཐེ” རྩེ་རུ་འགྲོ། དེ་
རྗེས་ཅོག་ཙེ་ཆེན་པོ་ཞིག་གི་གམ་དུ་ཁོ་གཅིག་པུ་བསྡད་དེ་ནུབ་ཚ་འཐུང་བ་རེད། ཨེ་ཝན།
ཞབས་ཕྱི་བའི་ཁྲོད་ཀྱི་ལོ་ཆེས་ཆེ་བ་ཞིག་དང་། ཞབས་ཞུ་ཆེས་བཟང་བ་ཞིག་ཡིན། དེས་
ཁོར་ཞབས་ཞུ་བྱེད་ལ། ཁོར་ཆང “ར་ཧྥེ་ཐེ་ཨང་བཅུ་བདུན་པ” ཁྱེར་འོང་། སྤྲོ་རྩེད་ཁང་
གི་ཚོང་དཔོན་ཡིན་ནའང་ཆོག ཇ་མ་ཡིན་ནའང་ཆོག ཞབས་ཞུ་བ་ཡིན་ནའང་ཆོག
མི་སོ་སོ་ཚང་མས་ཁོ་གང་ལ་དགའ་བ་དང་། གང་ལ་མི་དགའ་བ་ཤེས་ལ། གང་ཐུབ་ཅི་ཐུབ་
ཀྱིས་ཐབས་བཙལ་ནས་ཁོར་བསྟུན་ཐབས་བྱེད། དེ་མིན་ན། ཁོ་གློ་བུར་དུ་ཁོང་ཁྲོ་རབ་ཏུ་
ལངས་ནས་ར་ཙ་སྟོན་པ་དང་། འཁར་བ་བཟུང་ནས་མཐིལ་ཤིང་ཐོག་ཏུ་བརྡུང་བ་རེད།
ནུབ་ཚ་འཐུང་དུས། ལན་རེར་ཁ་ཕར་འཁོར་ཏེ། མི་གཞན་པའི་ཁ་བརྡ་བྱེད་པའི་
བར་ལ་ཁ་སླེབས་ཏེ།
“ ཁྱོད་ཚོས་ཅི་ཞིག་བཤད་ཀྱིན་ཡོད། ཨ། སུ་ཞིག་བཤད་ཀྱིན་ཡོད།"
གམ་གྱི་ཅོག་ཙེ་ནས་མི་ཞིག་གིས་ཐུར་ཁེན་ཚང་གླེང་བ་དང་ཕྲད་ན། ཁོས་འདི་ལྟར་
འདྲི་སྟེ།
“ཁྱོད་ཚོས་བཤད་པ་ནི་ཐུར་ཁེན་གང་ཚང་ཡིན། ཁྱོད་ཚོས་བཤད་པ་ནི་བུ་མོ་ཞིག་
གིས་རྣོ་སྦྲེང་དཀྲོལ་ཤེས་པ་དེ་ཚང་ཨེ་ཡིན།”
ཁོའི་ཕྱོགས་ནས་བཤད་རྒྱུ་ཡོད་པ་ནི་འདིར་ཡོད་ཚད་བཤད་ཡོད་དོ།
ཐུར་ཁེན་ཚང་ཅི་འདྲ་ཡིན་ཞེ་ན། ཨེ་ཝནཕེ་ཏེ་རོ་ཝེ་ཆི་རྒས་མེད། ཅུང་ཙམ་ཡང་
རྒས་མེད། སྔར་བཞིན་ཁ་མཚར་ཀུ་རེ་བཤད་པར་དགའ་ཞིང་། བྱུང་རབས་བཤད།
ཝེ་ལ་ཡོ་སེ་ཕུ་ཧྥུ་ནས་ཀྱང་སྔར་བཞིན་དགའ་དགའ་སྤྲོ་སྤྲོས་མོའི་སྒྲུང་གཏམ་མགྲོན་པོར་
གྱེར་ཀློག་བྱེད་ཅིང་། ཀློག་པ་བབ་ཆགས་དང་ཡིད་འགུལ་ཐེབས་པ་ཞིག་ཡིན། ཁོ་ཆི་ཁས་
ཉི་མ་རེ་རེར་རྣོ་སྦྲེང་དཀྲོལ་ཞིང་། བསྟུད་མར་ཆུ་ཚོད་བཞི་རེར་དཀྲོལ་བ་རེད། མོ་རྒས་པ་
མངོན་གསལ་ཡིན་ཞིང་། རྒྱུན་དུ་ན་ཡིན་ཡོད། ལོ་རེ་རེའི་སྟོན་ཁར་མོ་ཨ་མ་དང་ལྷན་དུ་
ཁེ་ལུ་སྨི་ཡར་འགྲོ། ཨེ་ཝན་ཕེ་ཏེ་རོ་ཝེ་ཆིས་ཁོ་ཚོ་བསྐྱལ་ནས་མེ་འཁོར་ལ་སྡོད་དུ་འཇུག་
ལ། མེ་འཁོར་བཏང་བ་ན། ཁོས་མིག་ཆུ་ཕྱིས་ནས་ཆིག་ལབ་བྱེད།
“སླར་ཐུག་པར་བྱ།”
ཁོས་རང་གི་ལག་ཕྱིས་གཡུག་གཡུག་བྱེད།
1898ལོར།

སྨན་བཅོས་བྱེད་དུ་སོང་བ།

དགེ་རྒན་ཆེན་མོ་ལི་ཨ་ལི་ཁོ་ཧྥུ་ལ་བཟོ་གྲྭ་ནས་བཏང་བའི་གློག་འཕྲིན་ཞིག་འབྱོར་ཏེ།
ཁོ་མྱུར་དུ་ཕེབས་དགོས་ཟེར། ཚིག་མི་དག་པའི་གློག་འཕྲིན་དེ་ལས་འདི་ཙམ་ཁོ་ན་ཤེས་ཏེ།
ལྕམ་ལི་ཨ་ལི་ཁོ་ཝ་སྟེ། ཕལ་ཆེར་བཟོ་གྲྭའི་བདག་མོའི་བུ་མོར་ནད་བྱུང་བ་རེད། དེ་ལས་
གཞན་པའི་སྐད་ཆ་ནི་ཧ་མི་གོ དགེ་རྒན་ཆེན་མོ་ཁོ་མ་སོང་། ཁོས་ཁོའི་ཚབ་ཏུ་ཞག་སྡོད་
ཚན་ཁག་གི་སྨན་རམས་པ་ཁོ་རོ་ལོ་ཧྥུ་མངགས།
ཁོ་རོ་ལོ་ཧྥུ་མེ་འཁོར་ལ་བསྡད་ནས་མོ་སི་ཁོ་ནས་ཚིགས་མལ་གཉིས་ཀྱི་སར་འགྲོ་
དགོས་པ་དང་། དེ་ནས་ཕྱིར་བུད་དེ། ཤིང་རྟར་བསྡད་དེ་ཧ་ལམ་ལེ་བར་བཞིའི་སར་འགྲོ་
དགོས། རྟ་གསུམ་གྱིས་འཐེན་པའི་ཤིང་རྟ་ཞིག་གིས་ཚིགས་མལ་ན་ཁོར་སྒུག་ཡོད། ཤིང་
རྟའི་ཁ་ལོ་བས་མགོར་རྨ་བྱའི་སྒྲོ་གསེབ་པའི་ཞྭ་ཞིག་གོན་ཡོད། ཁོས་སྨན་རམས་པས་དྲིས་
པའི་སྐད་ཆར་དམག་མིའི་སྐད་ལྟར་སྐད་གསང་མཐོས་ལན་འདེབས་ཏེ། “གཏན་ནས་
མིན།" “དེ་ལྟར་རེད” ཟེར། དེ་ནི་རེས་གཟའ་དྲུག་པའི་དགོང་ཁ་ཡིན་ལ། ཉི་མ་ནུབ་
ཀྱིན་ཡོད། བཟོ་བ་རྣམས་བཟོ་གྲྭ་ནས་སྒོར་བུད་དེ། ཁྱུ་དང་ཁྱུ་བྱས་ནས་མེ་འཁོར་ས་ཚིགས་
སུ་འགྲོ་ལ། ཁོ་ཚོས་ཁོ་རོ་ལོ་ཧྥུ་ཤིང་རྟར་བསྡད་དེ་འོང་བ་མཐོང་ནས་གུས་འདུད་བྱེད།
དགོང་ཁ་དང་གཞིས་ཀ ལམ་འགྲམ་གཉིས་ཀྱི་རི་སྒར། སྟག་པ། མཐའ་འཁོར་གྱི་ལྷིང་
འཇགས་ཀྱི་སྣང་ཚུལ་བཅས་ལ་ཁོ་རོ་ལོ་ཧྥུས་བལྟས་ནས་ཡིད་འཕྲོག་པར་གྱུར། དེའི་ཚེ་
གནང་བའི་ཉིན་མོའི་སྔ་ནུབ་སྟེ། ས་ཞིང་དང་། ནགས་དང་། ཉི་མ་ནི་བཟོ་བ་དང་མཉམ་
དུ་ངལ་གསོ་བར་གྲ་སྒྲིག་བྱེད་པ་ལྟར་སྣང་ལ། ད་དུང་གསོལ་འདེབས་ལ་གྲ་སྒྲིག་བྱེད་ཀྱིན་
ཡོད་ཀྱང་སྲིད།
ཁོ་ནི་མོ་སི་ཁོ་ནས་སྐྱེས་པ་དང་། དེ་རུ་ནར་སོན་པ་ཡིན། ཁོས་གྲོང་གསེབ་མི་ཤེས་ལ།
བཟོ་གྲྭ་ལ་སྔར་ནས་དགའ་བ་མེད། བཟོ་གྲྭའི་ནང་དུའང་སོང་མྱོང་མེད། ཡིན་ཡང་ཁོས་
བཟོ་གྲྭའི་གནས་ཚུལ་བརྗོད་པའི་རྩོམ་ལ་མཚམས་རེར་བལྟས་མྱོང་ལ། བཟོ་གྲྭའི་བདག་
པོའི་ཁྱིམ་དུ་བཅར་འདྲིར་སོང་སྟེ། ཁོ་ཚོར་ཁ་བརྡ་བྱས་མྱོང་། ཁོས་ཐག་རིང་དང་ཐག་ཉེའི་
བཟོ་གྲྭ་ཞིག་མཐོང་ཐེངས་རེར། ཁོས་སེམས་སུ་ཕྱི་ནས་བལྟས་ན། ཅི་འདྲའི་ལྷིང་འཇགས་
དང་། ཅི་འདྲའི་ཞི་དུལ་ཞིག་ཡིན་ཡང་། ནང་ལ་མཚོན་ན། ཕལ་ཆེར་བཟོ་གྲྭའི་བདག་པོ་
ནི་རྦད་དེ་བླུན་པོ་ཞིག་དང་། རང་དོན་ཤ་སྟག་བསམ་པ་ཞིག་ཡིན་ལ། བཟོ་བས་ནི་བྲོ་མེད་
སྣ་རྐྱང་དང་། བདེ་ཐང་ལ་གནོད་པའི་སྡུག་ལས་བྱེད་པ་དང་། ཚང་མས་འཛིང་རེས་བྱེད་
ཅིང་། ཆང་འཐུང་བ་དང་། ལུས་ལ་ཤིག་བཏབ་ཡོད་སྙམ་པ་རེད། ད་ལྟ་བཟོ་བ་དེ་ཚོས་གུས་
གུས་ཞུམ་ཞུམ་དང་། སྐྲག་མ་དངངས་ཀྱིས་འཁོར་ལོ་བཞི་ཅན་གྱི་ཤིང་རྟར་ལམ་ཕྱེ་བ་དང་།
ཁོས་ཁོ་ཚོའི་གདོང་དང་། ཞྭའི་ཐོག་དང་། གོམ་སྟབས་བཅས་ནས་ཁོ་ཚོའི་ལུས་ཧྲིལ་བོ་
འབྲང་བཙོག་ཡིན་ཞིང་། བཟི་ཉམས་མངོན་པ། སེམས་གཡེལ་ངང་ཐུང་དང་། རིག་པ་རབ་
རིབ་ཡིན་པ་མཐོང་།
ཁོའི་ཤིང་རྟ་བཟོ་གྲྭའི་སྒོ་ཆེན་ནང་དུ་འཛུལ། ཁོས་ལོགས་གཉིས་ནི་བཟོ་བའི་ཁང་
བ་ཡིན་པ་མཐོང་། བུད་མེད་མང་པོ་མཐོང་ལ། ཁོ་ཚོས་ཁྱམས་སུ་ཉལ་ཐུལ་དང་ཚི་ལེན་
སྐེམ་པ་མཐོང་། ཁ་ལོ་བས “ཤིང་རྟར་ཡིད་གཟབ་བྱོས” ཟེར་ཡང་། རྟ་ཁ་མི་བསྒག དེ་
ནི་ར་བ་ཆེན་པོ་ཞིག་ཡིན། ས་ན་རྩྭ་སྐྱེས་མེད། ར་བའི་ནང་དུ་ཁང་བ་ཆེན་པོ་ལྔ་ཡོད།
ཕན་ཚུན་གྱི་བར་ཐག་མི་རིང་། རེ་རེར་དུ་ཁུང་ཆེན་པོ་རེ་ཡོད། དེ་ལས་གཞན་ད་དུང་
མཛོད་ཁང་དང་བྱ་སྐྱིབས་འགའ་ཡོད། དངོས་པོ་ཡོད་ཚད་ཀྱི་ཐོག་ཏུ་རྡུལ་སྔོ་སྐྱ་
ཞིག་ཆགས་ཡོད་ལ། ས་རྡུལ་ཡིན་པ་འདྲ། འདི་ན་དང་དེ་ན་བྱེ་ཐང་གི་སྔོ་ལྗང་ཡུལ་གྲུ་
ལྟ་བུའི་ཉམ་ང་བའི་མེ་ཏོག་ལྡུམ་ར་ཆུང་ཆུང་ཞིག་དང་། དོ་དམ་པ་སྡོད་སའི་ཁང་བ་ཀླད་
ཕིབས་དམར་པོ་དང་ལྗང་གུ་ཅན་ཡང་ཡོད། ཁ་ལོ་བས་གློ་བུར་དུ་རྟ་ཁ་བསྒགས། ཤིང་རྟ་
ནི་བསྐྱར་དུ་ལྕགས་རྩི་ཐལ་མདོག་བྱུགས་པའི་ཁང་བའི་མདུན་དུ་བསྡད། འདི་ན་མེ་ཏོག་
ལྡུམ་ར་ཆུང་ཆུང་ཞིག་ཡོད་ཅིང་། ལི་ཤི་སྨུག་པོ་བཙུགས་ཡོད། མེ་ཏོག་ཐོག་ཏུ་རྡུལ་ཆགས་
ཡོད། སྒོ་ཁྱམས་སེར་པོའི་ཐོག་ཏུ་ལྕགས་རྩིའི་དྲི་ང་བ་འཐུལ་འདུག
“ནང་དུ་ཕེབས། སྨན་པ།” བར་ཁྱམས་དང་ཕྱི་ཚོམས་སུ་བུད་མེད་འགའ་ཡོད་པས་
དེ་སྐད་ཟེར་ལ། དེ་དང་མཉམ་དུ་དངན་པ་འཐེན་པ་དང་། ཤབ་ཤུབ་སྨྲ་བའང་ཐོས། “ནང་
དུ་ཕེབས། ང་ཚོས་ཁྱེད་ལ་རེ་སྒུག་བྱས་ཡོད། ངོ་མ་སྐྱོ་བ་ལ། ཁྱེད་འདི་གར་ཕེབས།”
ལྕམ་མོ་ལི་ཨ་ལི་ཁོ་ཝ་ནི་རྒན་མོ་ཚོན་པོ་ལོ་རྒན་པ་ཞིག་ཡིན། ཤམ་ལྭ་
ནག་པོ་ཞིག་གྱོན་ཡོད། ཕུ་རུང་ནི་དར་སོ་ཆེ་བ་ཅན་ཞིག་ཡིན། ཡིན་ཡང་མོའི་བྱད་བཞིན་
ལ་བལྟས་ན། མོ་ནི་བུད་མེད་དཀྱུས་མ་སློབ་གསོ་ཐོབ་མ་མྱོང་བ་ཞིག་རེད། མོས་སེམས་
བློང་བློང་བོའི་ངང་སྨན་པར་ལྟ་ལ། ལག་པ་བསྲིང་ནས་ཁོར་ལག་འཇུ་བྱེད་མི་ཕོད། མོར་
དེའི་སྤོབས་པ་མེད། མོའི་གམ་དུ་བུད་མེད་ཅིག་ལངས་ཡོད། སྐྲ་ཐུང་བར་བཅད་ཡོད། མིག་
ཤེལ་སྣར་ཞོན་ཞིག་གོན་ཡོད། སྟོད་ལྭ་ཁྲ་ཁྲ་མ་ཁྲ་ཞིག་གྱོན་ཡོད། ཤ་སྐེམ་པོ་ཞིག་ཡིན། ལོ་
གཞོན་རྒྱུ་མེད། གཡོག་མོས་མོར་ཧི་ལུ་སི་ཅིན་ན“ཏེ་མི་ཐེ་རུ་ཡེ་ཧྥུ་ན་ཞེས་འབོད། ཁོ་རོ་ལོ་
ཧྥུས་མོ་ནི་ཁྱིམ་ཚང་འདིའི་ཁྱིམ་ཚང་དགེ་རྒན་ཡིན་པ་དཔག་ཐུབ། མོ་ནི་ཕལ་ཆེར་ཁྱིམ་
ཚང་འདི་ཚང་ནས་ཆེས་ཡོན་ཏན་ཡོད་པའི་མི་སྣ་རེད། དེའི་རྐྱེན་གྱིས་མོ་ནི་སྨན་པར་
བསུ་བ་དང་སྣེ་ལེན་བྱེད་པའི་ལས་ཀ་མངག་བཅོལ་བྱས་པ་ལྟར་ཡོང་བ་རེད། རྒྱུ་མཚན་ནི་
མོས་མྱུར་དུ་བྲེལ་འཚུབ་ཀྱིས་ན་བའི་རྒྱུ་རྐྱེན་བཤད་མགོ་བརྩམ་པ་དང་། དོན་ཙག་ཙིག་
མི་སུན་པར་བྱེད་པའི་བྱུང་རིམ་ཞིབ་ཕྲ་མང་པོ་བཤད་མོད། འོན་ཀྱང་མོས་ན་བའི་མི་སུ་
ཡིན་པ་དང་། ནད་ཅི་ཞིག་བྱུང་བ་ཏག་ཏག་ལ་བཤད་མ་བྱུང་།
སྨན་རམས་པ་དང་བུད་མེད་དགེ་རྒན་མར་བསྡད་དེ་ཁ་བརྡ་བྱས། བདག་མོ་ནི་སྒོ་
ཁར་ལངས་ནས་འགུལ་ཡང་མི་འགུལ་བར་སྒུག་ནས་འདུག ཁོ་རོ་ལོ་ཧྥུས་ཁ་བརྡ་ལས་
ཅན་གྱི་བུ་མོ་མིང་ལ་རེ་ས་ཟེར་བ་ཡིན་པ་ཤེས། མོ་ལ་ནད་བྱུང་ནས་ཡུན་རིང་འགོར་ཡོད།
ནད་པ་ནི་ལྕམ་མོ་ལི་ཨ་ལི་ཁོ་ཝའི་བུ་མོ་ཁེར་སྐྱེས་དང་རྒྱུན་འཛིན་པ་ཡིན་ལ། ལོ་ཉི་ཤུ་
སྨན་རམས་པ་སྣ་ཚོགས་གདན་དྲངས་ནས་ནད་བཅོས་བྱས་མྱོང་། མདང་གི་སྲོད་ནས་ད་
ནངས་བར་སྙིང་ལྡིང་དྲགས་ནས། ཁྱིམ་ཚང་གང་བོ་གཉིད་མ་ཐུབ་ལ། མོ་འཆི་བར་སྐྲག་
ནས་ཚང་མས་སེམས་ཁྲལ་བྱེད།
ང་ཚོའི་སྲས་མོ་འདིར་ཆུང་དུས་ནས་ནད་བྱུང་ཡོད་ཅེས་བཤད་ཆོག” ཅེས་ཧི་ལུ་སི་
ཅིན་ན·ཏེ་མི་ཐེ་རུ་ཡེ་ཧྥུ་ནས་གཅེས་སྐད་དིག་དིག་གིས་སྨྲས་པ་དང་། ཐེངས་དུ་མར་ལག་
པས་ཁ་ཕྱིས་ནས་སྨྲས་པ། “སྨན་རམས་པས་བཤད་ན། མོའི་དབང་རྩར་སྐྱོན་ཡོད་ཟེར། མོ་
ཆུང་དུས་སུ་སྐེ་རྨེ(བྱི་རྨ)ཕོག་པ་རེད། ཡིན་ཡང་སྨན་རམས་པས་ནད་སེམས་
ལ་འབྱིང་དུ་བཅུག་པ་རེད། དེའི་རྐྱེན་གྱིས་ངས་བསམས་ན་སྐྱོན་ནི་དེ་ནས་བྱུང་ཡོད།”
ཁོ་ཚོ་ནད་པར་བལྟ་རུ་སོང་། ནད་པ་ནི་ཡོངས་སུ་མི་དར་མ་གཟུགས་ཆེན་ཞིག་ཡིན།
ཡིན་ཡང་མོའི་བྱད་བཞིན་ནི་མོའི་ཨ་མ་བཞིན་དུ་མོ་བཙོག་ཅིག་ཡིན། མིག་ཀྱང་ཨ་མའི་
མིག་བཞིན་ཆུང་། ངོའི་སྨད་ཆ་ཆེ་ནས་དོ་མི་མཉམ་པར་སྣང་། མོ་དེ་ན་ཉལ་འདུག་ལ།
སྐྲ་གཟིངས་ཡོད། ཉལ་ཐུལ་མ་ནེའི་ཐོག་བར་བཀབ་ཡོད། ཁོ་རོ་ལོ་ཧྥུས་བལྟས་མ་ཐག་ཏུ་
འདི་འདྲའི་བག་ཆགས་ཤིག་སྐྱེས་པ་སྟེ། མོ་ནི་མི་ཚེ་ཡ་ང་བའི་དབུལ་བོ་ཞིག་དང་འདྲ་ལ།
སྟབས་ལེགས་ནས་མི་གཞན་གྱིས་སྙིང་རྗེ་ནས་མོ་འདིར་ཁྲིད་ནས་བསྐུངས་ཡོད་པ་དང་
འདྲའོ། །མི་འདི་ནི་བཟོ་ཁང་ཆེན་པོ་ལྔ་ཡོད་པའི་བཟོ་གྲྭའི་རྒྱུན་འཛིན་པ་རེད་ཟེར་ན། ཁོ་
ཡིད་ཆེས་མི་ཐུབ་པ་རེད།
“ང་ཁྱེད་ལ་བལྟ་རུ་ཡོང་བ་ཡིན།” ཁོ་རོ་ལོ་ཧྥུས་ཁ་གྲག་སྟེ་སྨྲས་པ། “ཁྱེད་བདེ་མོ།
ང་ཁྱེད་ལ་ནད་བཅོས་བྱེད་དུ་ཡོང་བ་ཡིན།”
ཁོས་རང་གི་མིང་སྨྲས་པ་དང་། མོར་ལག་འཇུ་བྱས། མོའི་ལག་པ་ནི་ལག་རྒན་འཁྱག་
སིབ་སིབ་བྱེད་པ་ཞིག་ཡིན། མོ་ཡར་ཙོག་པ་དང་། སྔར་ནས་སྨན་རམས་པས་ནད་ལ་
བརྟག་པར་ལོབས་ཡོད་པ་མངོན་གསལ་རེད།
ཕྲག་པ་དང་བྲང་ག་རྗེན་པར་མངོན་ཡང་
འཛེམ་སྣང་ཅི་ཡང་མི་བྱེད་པར། སྨན་པས་མོར་ཉན་བརྟག་ཇི་ལྟར་བྱེད་ཀྱང་བྱེད་དུ་འཇུག
“ངའི་སྙིང་ལྡིང་གི” ཞེས་མོས་སྨྲས་པ། “ཞག་གང་བོར་ལྡིང་དྲགས་ནས་མཚམས་
མི་འཇོག ཅུང་ཙམ་མིན་ན་ང་སྐྲག་ནས་ཤི་སོང་། ཁྱེད་ཀྱིས་འཐུང་རྒྱུའི་སྨན་ཞིག་
སྟེར་རོགས་ཞུ།”
“ཆོག་གི ཆོག་གི ཁྱེད་ཀྱིས་སེམས་བདེ་མོ་བྱོས།"
ཁོ་རོ་ལོ་ཧྥུས་ནད་ལ་བརྟག་ཚར་ནས་ཕྲག་པ་གློད་གློད་ཅིག་བྱས།
“སྙིང་ཧ་ཅང་བཟང” ཞེས་ཁོས་སྨྲས་པ། “ཐམས་ཅད་རྒྱུན་ལྡན་རེད། ཐམས་
ཅད་ལ་སྐྱོན་མེད་གི ཁྱེད་ཀྱི་དབང་རྩ་ངོ་མ་རྒྱུན་ལྡན་མ་རེད། ཡིན་ཡང་དེ་ནི་ཧ་ཅང་
རྒྱུན་ལྡན་ཞིག་རེད། དབང་རྩའི་སྐྱོན་དེ་ཡང་སྐྱོན་མེད་པར་གྱུར་ཟིན་པ་ངེས་པར་དུ་ཤེས་
དགོས། ཁྱེད་ཉལ་ནས་གཅིག་གཉིད་ཨ།”
དེའི་ཚེ་སྒྲོན་མེ་ཞིག་ཉལ་ཁང་དུ་ཁྱེར་ཡོང་། ནད་པས་སྒྲོན་མེ་མཐོང་ནས་མིག་ཟིམ་
མེར་བྱས། གློ་བུར་དུ་ལག་པས་མགོ་བསྐྱོར་ནས་ཆོ་ངེ་བཏབ་སྟེ་ངུས་བྱུང་། དེ་བས་མི་སྡུག་
པའི་དབུལ་བོའི་བག་ཆགས་དེ་ཁོ་རོ་ལོ་ཧྥུའི་ཡིད་ནས་གློ་བུར་དུ་ཡལ་ཏེ། ཁོས་དེ་ནས་
མིག་ཟུང་དེ་ཆུང་བ་དང་། ངོའི་སྨད་ཆ་ཧ་ཅང་ཆེ་བར་མི་འདོད་པར་གྱུར་ལ། ཁོས་མཐོང་
བ་ནི་ཞི་དུལ་གྱི་སྡུག་བསྔལ་གྱི་རྣམ་འགྱུར་ཞིག་ཡིན་ཞིང་། རྣམ་འགྱུར་དེ་ཡང་སྙན་
འཇེབས་ཡིད་འགུལ་ཐེབས་པ་ཞིག་ཡིན། ཁོས་བལྟས་ན་མོའི་ལུས་ཧྲིལ་བོ་ནི་ལྷུན་ཆགས།
གཅེས་ལང་། བབ་ཆགས་ཤིག་ཡིན་ནོ། །ཁོས་རང་དབང་མེད་པར་མོར་སེམས་གསོ་ཞིག་
བྱེད་བསམ་མོད། འོན་ཀྱང་དེ་ནི་སྨན་བཀོལ་བ་མིན་ལ། སྨན་རམས་པའི་ཁ་ཏ་སྤྱོད་པ་
ཡང་མིན་པར། བྱམས་བརྩེ་དང་སྟབས་བདེའི་སྐད་ཆ་བཀོལ་བ་ཡིན་ནོ། མོའི་ཨ་མས་
མོའི་མགོ་པང་དུ་བསྡམས་ཤིང་། མོ་རང་ལ་དམ་པོར་གློན་དུ་བཅུག ལྕམ་རྒན་མོའི་བཞིན
ནས་ཅི་འདྲའི་རེ་ཐག་ཆད་པ་དང་། ཅི་འདྲའི་སྡུག་བསྔལ་ཆེ་བའི་རྣམ་འགྱུར་མངོན་
ཡོད། ཨ་མ་ཡིན་པའི་མོས་ནི་མོ་སྙོར་སྐྱོང་བྱས་ཤིང་། མོ་བསྐྱངས་ནས་ནར་སོན་དུ་བཅུག
དངུལ་བཀོལ་བར་སེར་སྣ་ཅུང་ཙམ་མི་བྱེད་ལ། མོའི་སེམས་ཤུགས་ཡོད་ཚད་མོའི་ཐོག་ཏུ་
བཀོལ་ཡོད། མོར་ཧྥ་རན་སིའི་ཡི་གེ་དང་ཞབས་བྲོ། རོལ་མོ་ཁྲིད་ནས་ཤེས་སུ་བཅུག་ཡོད།
མོར་དགེ་རྒན་བཅུ་ལྷག་གདན་འདྲེན་བྱས་མྱོང་། ཆེས་བཟང་བའི་སྨན་རམས་པ་གདན་
འདྲེན་བྱས་མྱོང་། ད་དུང་ཁྱིམ་ཚང་བུད་མེད་དགེ་རྒན་ཞིག་གདན་འདྲེན་བྱས་ནས་ཁྱིམ་
དུ་བསྡད་ཡོད། ད་ལྟ། མོས་བུ་མོའི་མིག་ཆུ་ནི་གང་ཞིག་ནས་འོང་བ་མི་ཤེས། འདི་འདྲའི་
སྡུག་བསྔལ་སྐྱེས་དོན་ཅི་ཞིག་ཡིན་ནམ། མོས་མི་ཤེས། མོ་དངངས་སྐྲག་སྐྱེས། མོའི་བཞིན
ནས་ངོ་གནོང་བ་དང་། སེམས་འཚབས་པ། རེ་ཐག་ཆད་པའི་རྣམ་འགྱུར་མངོན་ལ། དོན་
གལ་ཆེན་ཞིག་ཤོར་བའམ། དོན་ཅི་ཞིག་བསྒྲུབ་མ་ཚར་བ་དང་། མི་སུ་ཞིག་ད་དུང་གདན་
འདྲེན་མ་ཐུབ་པ་དང་། ཡང་སྙིང་མི་དེ་སུ་ཡིན་པ་མོས་ཀྱང་མི་ཤེས་པ་ལྟར་སྣང་ངོ་།
“རེ་སང་ཁ། ཁྱོད་ཡང་ངུས་སོང་ ཡང་ངུས་སོང” ཞེས་མོས་སྨྲས་རྗེས། བུ་
མོ་པང་དུ་དམ་པོར་བསྡམས་ནས་སྨྲས་པ། “ངའི་སྙིང་། ངའི་གཅེས་ཕྲུག ངའི་བྱིས་པ་
བཟང་བོ། ང་ལ་ཤོད། ཁྱོད་ལ་ཅི་བྱུང་ངམ། ང་ལ་སྙིང་རྗེ་ཞིག་བྱོས་དང་། ང་ལ་ཤོད་ཡ།”
ཁོ་གཉིས་ཀ་ཞེ་སྡུག་པའི་ངང་ངུས། ཁོ་རོ་ལོ་ཧྥུ་མལ་ཁྲི་ཁར་བསྡད་དེ། རེ་སའི་ལག་
པ་ལ་འཇུས།
“ཆོག་གི འདི་ལྟར་ངུས་དགོས་སམ།” ཁོས་བྱམས་བརྩེའི་ངང་སྨྲས་པ། “འཇིག་
རྟེན་འདིའི་དོན་གང་ཡིན་ཡང་འདི་ལྟར་མཆི་མ་འདོན་དགོས་དོན་མེད། ངོ་མ་ཡིན། ཆོག་
གི ད་མ་ངུ་། ངུས་ན་ཕན་པ་མེད།
དེ་བཞིན་དུ་ཁོའི་སེམས་སུ་འདི་ལྟར་བསམས་ཏེ།
“མོ་གཉེན་སྒྲིག་བྱེད་རན་འདུག་
“ང་ཚོའི་བཟོ་གྲྭའི་སྨན་རམས་པས་མོར་པོར་ཅ་སོན་འཐུང་དུ་བཅུག་པ་
རེད།” བུད་མེད་དགེ་རྒན་གྱིས་སྨྲས་པ། “འོན་ཀྱང་ངའི་ཚོར་སྣང་ལ་མོས་འཐུངས་
ན་ཇེ་སྡུག་རེད། ངས་བལྟས་ན། དོན་ངོ་མའི་སྙིང་ནད་གསོ་བ་ཡིན་ན། སྨན་ཆུ་བཀོལ་
དགོས། ངས་སྨན་ཆུ་དེའི་མིང་བརྗེད་སོང་། དྲིལ་ལྕའི་སྨན་ཆུ་
ཟེར་བ་འདྲ། ཨེ་འགྲིག་གི ”
དེའི་རྗེས་སུ་ཡང་མོས་འགྲེལ་བཤད་ཞིབ་གསལ་ཞིག་བྱས་སོང་། མོས་སྨན་རམས་
པའི་སྐད་ཆའི་མཚམས་བཅད་ཅིང་། ཁོར་བཤད་མཚམས་འཇོག་ཏུ་བཅུག མོའི་
བཞིན་ནས་མོས་སེམས་ཁྲལ་བྱེད་པའི་རྣམ་འགྱུར་མངོན་ཏེ། མོས་མོ་ནི་ཁྱིམ་གང་བོའི་
ནང་ནས་ཆེས་ཡོན་ཏན་ཡོད་པའི་མི་ཡིན་པས་ན། སྨན་རམས་པ་དང་ཁ་བརྡ་མཚམས་
མེད་དུ་བྱེད་དགོས་པར་མ་ཟད། ངེས་པར་དུ་གསོ་རིག་གླེང་དགོས་པར་འདོད་པ་དང་
མཚུངས་སོ།
ཁོ་རོ་ལོ་ཧྥུས་ཉན་ནས་སུན་སྣང་སྐྱེས།
“ངས་ནད་འདིར་སྐྱོན་ཆེན་པོ་མེད་པར་འདོད།” ཁོ་ཉལ་ཁང་ནས་སྒོར་ཡོང་བ་
དང་། མོའི་ཨ་མ་དེར་སྨྲས་པ། “ཁྱེད་ཀྱི་བུ་མོར་བཟོ་གྲྭའི་སྨན་པས་ནད་ལ་བརྟག་པ་ཡིན་
ན། ཁོར་མུ་མཐུད་དེ་བལྟ་རུ་ཆུག་དང་ཆོག འདིའི་སྔོན་ལ་ཁོས་བྱིན་པའི་སྨན་ཚང་མ་
འགྲིག་གི ངས་བལྟས་ན་སྨན་རམས་པ་བརྗེ་དགོས་དོན་མི་འདུག བརྗེས་ནས་ཅི་བྱེད།
འདི་ནི་རང་བཞིན་གྱི་ནད་ཆུང་ཆུང་ཞིག་རེད། སྐྱོན་ཆེན་པོ་ཡོད་པ་མ་རེད།”
ཁོས་དལ་ལྷོད་ཀྱིས་བཤད་ཞོར་དུ་ལག་ཤུབས་གོན། འོན་ཀྱང་ལྕམ་ལི་ཨ་ལི་ཁོ་ཝ་དེ་
རུ་ལངས་ནས་འགུལ་ཡང་མི་འགུལ་ལ། མིག་མཐར་མཆི་མ་གོར་རོ་རོ་བྱེད་བཞིན་ཁོར་
བལྟས་འདུག
“ད་ལྟ་ཆུ་ཚོད་བཅུ་པའི་རེས་བགྲོད་མེ་འཁོར་དེར་ཆུ་ཚོད་ཕྱེད་ཀ་ཙམ་ཡོད།” ཅེས་
ཁོས “ངས་མེ་འཁོར་དེར་དུས་ཚོད་མ་འཛུར་ན་བཟང་བར་འདོད” ཅེས་སྨྲས།
“ཁྱེད་ང་ཚོའི་འདི་རུ་ཞག་གཅིག་བསྡད་ན་མི་ཆོག་གམ” ཞེས་མོས་དྲིས། མིག་ཆུ་
ནི་མོའི་མཁུར་མགོ་ནས་མར་བཞུར་འོང་། མོས་དེར་མཐུད་ནས་སྐད་དམའ་མོས་སྨྲས་པ།
“ངས་ཁྱེད་ལ་སྐུ་ཚེགས་བཟོ་མི་ཕོད། ཡིན་ཡང་གོང་མ་ལྷའི་ངོར་བལྟས་ནས། ཁྱེད་ཀྱིས་
སེམས་བཟང་བྱེད་པར་ཞུ་བ་བྱེད།” མོས་སྒོ་ཁར་གཅིག་བལྟས་ནས་ཡང་སྨྲས་
པ། “ང་ཚོའི་འདི་རུ་ཞག་གཅིག་འདུག་རོགས་ཞུ། མོ་ནི་ངའི་སྲོག་གཅིག་པུ་ཡིན།
བུ་མོ་ཁེར་སྐྱེས་ཡིན། མདང་མོས་ང་སྐྲག་ནས་འཆི་ལ་ཁད་བྱས། ངས་སྲོན་གྱིན་
མེད། གོང་མ་ལྷའི་ངོར་བལྟས་ནས། ཁྱེད་མ་ཕེབས་རོགས། ”
ཁོས་མ་གཞིར་མོར་མོ་སི་ཁོ་ན་ཁོར་ད་དུང་བྱ་བ་ལས་རྒྱུ་མང་པོ་ཡོད་ཟེར་འདོད་ལ།
ཁོའི་ཁྱིམ་གྱི་མིས་ཁོ་ཕྱིར་ལོག་པར་སྒུག་ཡོད་ཟེར་འདོད། མི་ཆ་མེད་ཀྱི་ཁྱིམ་དུ་དགོས་པ་
ཅི་ཡང་མེད་པར་ས་སྲོས་ཤིག་འཁྱོལ་ཐབས་བྱས་ཤིང་། ད་དུང་ཞག་མ་གཅིག་ལ་སྡོད་པ་ནི་
སྡུག་ལས་ཤིག་རེད་འདོད་མོད། འོན་ཀྱང་ཁོས་མོའི་གདོང་ལ་བལྟས་རྗེས། དངན་པ་ཞིག་
འཐེན་ནས་སྐད་ཆ་ཅི་ཡང་མ་སྨྲས་པར་ལག་འབོབ་ཕུད་པ་རེད།
ཁོའི་ཆེད་དུ་མགྲོན་ཚོམས་དང་བསྟི་གནས་ཀྱི་གློག་སྒྲོན་དང་ཞག་སྒྲོན་ཚང་མ་སྦར་
ཡོད། ཁོ་རྣོ་སྦྲེང་མདུན་དུ་བསྡད་པ་དང་། དབྱངས་ཡིག་དེབ་དག་སློག་བཞིན་ཡུད་ཙམ་
བསྡད། དེ་ནས་གྱང་ངོའི་རི་མོ་དང་བརྙན་རིས་ལ་བལྟས། རི་མོ་དེ་དག་ནི་སྣུམ་ཚོན་རི་མོ་
ཡིན། མཐའ་ཤིང་གསེར་ཚོན་མའི་ནང་དུ་བཞག་ཡོད། རི་མོར་བྲིས་པ་ནི་ཁེ་ལུ་མི་ཡའི་
ཡུལ་ལྗོངས་ཡིན། རྦ་རླབས་ལང་ལོང་གཡོ་བའི་རྒྱ་མཚོའི་ངོས་སུ་གྲུ་ཆུང་ཞིག་གཡེང་
ཡོད། གནམ་བདག་ཆོས་ལུགས་ཀྱི་ཆོས་པ་ཞིག་གི་ལག་ཏུ་ཆང་ཕོར་ཞིག་བཟུང་ཡོད། རི་
མོ་དེ་དག་བྲིས་པར་རོ་ཉམས་མེད། ཞིབ་འབྲི་བྱེད་དྲགས་ཤིང་། མཁས་རྩལ་མེད།
བརྙན་རིས་སུ་མཛེས་ཤིང་མིག་ལ་རན་པའི་གདོང་ཞིག་མེད། ཚང་མ་ནི་མཁུར་མགོ་མཐོ་
ཞིང་འཚེར་སྣང་གི་མིག་མདངས་ཡིན། རེ་སའི་ཨ་ཕ་ལི་ཨ་ལི་ཁོ་ཧྥུའི་དཔྲལ་བའི་དབྱེས་
ཆུང་ལ། གདོང་ལ་དགའ་མགུ་ཡིད་ཚིམ་གྱི་མདངས་ཤིག་ཤར་འདུག ཁོའི་གཞུང་ལྭ་ནི་
ཁུག་མ་ལྟར་ཁོའི་གཟུགས་ཆེ་སྟོབས་ཆེའི་ལུས་ལ་བསྐོན་འདུག་པ་དང་། བྲང་ཁར་དགའ་
རྟགས་ཤིག་དང་། རྒྱ་གྲམ་དམར་པོའི་རྟགས་མ་ཞིག་བཏགས་ཡོད། ཁང་བའི་ནང་དུ་ཞི་
དུལ་གྱི་མཚན་མ་མི་འདུག རྒྱས་སྤྲོས་ཀྱི་བཀོད་སྒྲིག་ཀྱང་སྟབས་ལེགས་ཀྱིས་བསྒྲིགས་
པ་ཞིག་ཡིན་པ་ལས་སེམས་ཞིབ་མོས་བཀོད་སྒྲིག་བྱས་པ་མིན། གཞུང་ལྭ་དེ་དང་འདྲ་བར་
བལྟས་ན་སྐྱིད་པོ་ཞིག་མིན། མཐིལ་ཤིང་ཕྱིས་ནས་མིག་བརྩེ་བར་བྱེད། ཡལ་གའི་དབྱིབས་
ཀྱི་དཔྱང་སྒྲོན་ཡང་མིག་བརྩེ་བ་ཞིག་ཡིན། རྒྱུ་རྐྱེན་ཅི་ཡིན་མི་ཤེས་ཏེ། ཁོས་གཏམ་རྒྱུད་
ཅིག་ཡིད་ལ་དྲན་བྱུང་སྟེ། དེར་ཚོང་བ་ཞིག་གིས་ཁྲུས་བྱེད་དུ་འགྲོ་དུས་ཀྱང་མགུལ་བར་
དགའ་རྟགས་ཤིག་བཏགས་ནས་འགྲོ་ཟེར།
ཕྱི་ཚོམས་ནས་སྐད་ཆ་ཤབ་ཤུབ་སྨྲ་བ་དང་། མི་ཞིག་གིས་སྔུར་བ་ཡང་མོ་འཐེན་པའི་
སྐད་གྲག་འོང་། གློ་བུར་དུ་ཕྱི་རོལ་ནས་ལྕགས་རྡུང་བའི་སྒྲ་རྣ་བར་གཟན་པ་མཚམས་
རེར་གྲག་ལ། མཚམས་རེར་ཆད་པ་ཞིག་གྲག་འོང་། དེ་ནི་ཁོ་རོ་ལོ་ཧྥུས་སྔོན་ཆད་གཏན་
ནས་ཐོས་མ་མྱོང་། ད་ལྟ་ཁོས་དེ་ཅི་ཞིག་གི་སྒྲ་ཡིན་པ་མི་ཤེས། སྒྲ་འདིས་ཁོའི་སེམས་ལ་ཡ་
མཚན་པ་དང་མི་སྐྱིད་པའི་ཚོར་སྣང་ཞིག་སྐྱེས་སུ་འཇུག
“འདིར་བལྟས་ན། ཅི་བྱས་ཀྱང་འདི་རུ་ལུས་ནས་སྡོད་མི་འོས།
སྙམ་ལ། ཡང་སོང་ནས་དབྱངས་ཡིག་དེབ་སློག
ཁོས་དེ་ལྟར་
“སྨན་པ། ཟ་མ་ཟ་བར་ཕེབས་ཤོག” ཁྱིམ་ཚང་དགེ་རྒན་གྱིས་སྐད་དམའ་མོས་
ཁོ་འབོད།
ཁོ་ཟ་མ་ཟ་བར་སོང་། ཟ་ཅོག་ཧ་ཅང་ཆེ། ཐོག་ཏུ་འཁྱགས་ཟས་དང་ཆང་མང་པོ་
བསྒྲིགས་ཡོད། འོན་ཀྱང་ཟ་མཁན་མི་གཉིས་ལས་མེད་དེ། ཁོ་དང་ཧི་ལུ་སི་ཁེན་ན་ཏེ་མི་ཐེ་
རུ་ཡེ་ཧྥུ་ན་ཡིན། མོས་རྒུན་ཆང་དམར་པོ་འཐུང་། ཟ་བ་མགྱོགས། སྣར་ཞོན་མིག་ཤེལ་གོན་
ཞོར་དུ་ཁོར་ཁ་བརྡ་བྱེད་དེ།
“འདི་གའི་བཟོ་བ་རྣམས་ང་ཚོར་ཡིད་ཚིམ་ཡོད། ལོ་རེའི་དགུན་ཁར་བཟོ་གྲྭའི་ནང་
དུ་ཟློས་གར་འཁྲབ་སྟོན་བྱེད། བཟོ་བ་རང་གིས་འཁྲབ་སྟོན་བྱེད་པ་ཡིན། ཁོ་ཚོས་རྒྱུན་དུ་
སྒྲོན་བརྙན་ལ་སྦྱར་བའི་གྱེར་འདོན་ལ་ཉན་ཐུབ། ཁོ་ཚོར་ཆེས་བཟང་བའི་ཇ་ཁང་ཡོད།
ཕལ་ཆེར་ཁོ་ཚོར་ཅི་དགོས་ན་དེ་ཡོད། ཁོ་ཚོ་ང་ཚོར་བློ་དཀར། རེ་སང་ཁ་ལ་ནད་ལྕི་མོ་
བྱུང་བ་ཐོས་པས། མོར་སྐྱབས་འཇུག་ཞུ་བ་རེད། དེར་བལྟས་ན། ཁོ་ཚོར་སློབ་གསོ་ཐོབ་མ་
མྱོང་ནའང་། བརྩེ་དུང་ལྡན་པའི་མི་དག་དག‘རེད་ཡ།”
“ཁྱོད་ཚང་ན་སྐྱེས་པ་གཅིག་ཀྱང་མེད་པ་འདྲ” ཞེས་ཁོ་རོ་ལོ་ཧྥུས་སྨྲས།
“གཅིག་ཀྱང་མེད། ཕི་ཏེ•ནི་ཁ་ནོ་རི་ཆི་ནི་ལོ་གཅིག་དང་ཕྱེད་ཀྱི་སྔོན་ལ་སྐུ་
གཤེགས་སོང་། ཤུལ་ན་ཡོད་པ་ནི་ང་ཚོ་བུད་མེད་འདི་དག་ཡིན། དེའི་ཕྱིར། འདི་ན་ང་ཚོ་
བུད་མེད་གསུམ་མ་གཏོགས་མེད། དབྱར་ཁར། ང་ཚོ་འདིར་བསྡད་ཡོད། དགུན་ཁར། ང་ཚོ་
མོ་སི་ཁོའམ་པོ་ལིང་ཁ་ན་བསྡད་ཡོད། ང་ནི་ཁོ་ཚོའི་འདི་རུ་ལོ་བཅུ་གཅིག་ལ་བསྡད་ཡོད།
རང་གི་ཁྱིམ་དང་གཅིག་པར་གྱུར་ཡོད།”
ནུབ་ཟས་ལ་ཞུན་ཉ་དང་བྱ་ཤ ཀ་རར་བཙོས་པའི་སིལ་ཏོག་ཡོད་ལ། ཆང་ཡོད་
ཚད་ནི་ཧྥ་རན་སིའི་རྒུན་ཆང་རྩ་ཆེན་ཡིན།
“སྨན་པ། ཁྱེད་ཀྱིས་རྫུ་མ་གནང་།” ཞེས་ཧི་ལུ་སི་ཁེན་ན•ཏེ་མི་ཐེ་རུ་ཡེ་ཧྥུ་ནས་
སྨྲས། མོས་ཟ་ཞོར་དུ་ཁུ་ཚུར་གྱིས་ཁ་ཕྱི། མོ་འདི་གའི་འཚོ་བས་ཡིད་ཚིམ་ཡོད་པ་བལྟས་
ན་ཤེས་ཐུབ། “ད་རུང་ཅུང་ཙམ་བཞེས་དང་།"
ཟ་མ་ཟོས་རྗེས། སྨན་རམས་པ་མིས་ཁྲིད་ནས་ཁོར་མལ་ས་གྲ་སྒྲིག་བྱས་པའི་ཁང་བའི་
ནང་དུ་སོང་། ཡིན་ཡང་ཁོར་གཉིད་མི་འོང་ལ། ཁང་བའི་ནང་དུ་ཚ་རྨུགས་ཆེ་བར་མ་ཟད།
ལྕགས་རྩིའི་དྲི་བྲོ་བས། ཁོས་ལྭ་གཡང་ཤམ་བྱས་ནས་སྒོར་སོང་།
ཕྱི་རོལ་གྱི་གནམ་གཤིས་བསིལ། ནམ་མཁའ་ན་ཐོ་རངས་ཀྱི་འོད་མག་མོག་ཤར་
འདུག དུ་ཁུང་མཐོན་པོ་ལྔ་བསླངས་པའི་བཟོ་ཁང་དང་བྱ་སྐྱིབས། མཛོད་ཁང་ནི་རླན་ཆེ་
བའི་མཁའ་དབུགས་ཁྲོད་དུ་གསལ་ལེར་མངོན། གནང་བ་བཏང་བའི་རྐྱེན་གྱིས་བཟོ་བས་
ལས་ཀ་བྱེད་ཀྱིན་མེད། དྲ་མ་ཚང་མ་ནག་ཐིབ་བེར་འདུག བཟོ་ཁང་གཅིག་ཁོ་ནའི་ཐབ་
ཏུ་མེ་བུས་ཡོད། དྲ་མ་གཉིས་ཀྱི་ནང་དུ་འོད་དམར་ལམ་མེར་ཡོད། དུ་ཁུང་ནས་ཡོང་བའི་
དུ་བ་ལས་མཚམས་རེར་མེ་སྟག་འཕྲོ། ར་བའི་ཕྱི་རོལ་གྱི་ཐག་རིང་ནས་སྦལ་བ་དིར་དིར་
གྲག་གིན་འདུག་པ་དང་། འཇོལ་མོས་གླུ་ལེན་པ་ཡང་ཐོས།
ཁོས་བཟོ་ཁང་དང་ནང་དུ་བཟོ་བ་ཉལ་བའི་བྱ་སྐྱིབས་ལ་བལྟས་ཏེ། ཡང་བཟོ་གྲྭ་
མཐོང་ཐེངས་རེ་རེའི་དུས་སུ་ཡིད་ལ་འཆར་སྲིད་པའི་བསམ་ཚུལ་སྣ་ཚོགས་དྲན་བྱུང་།
བཟོ་བར་ཟློས་གར་འཁྲབ་ཏུ་འཇུག་པ་དང་། སྒྲོན་བརྙན་ལ་ལྟ་རུ་འཇུག་པ། བཟོ་གྲྭའི་
སྨན་པ་ཡོད་པ་བཅས་ལེགས་བཅོས་ཀྱི་བྱེད་ཐབས་སྣ་ཚོགས་སྤྱད་ཡོད་མོད། འོན་ཀྱང་
ཁོས་དེ་རིང་མེ་འཁོར་འབབ་ཚིགས་ནས་འོང་དུས་ལམ་དུ་མཐོང་བའི་བཟོ་བ་ནི། ཡུན་
རིང་གི་སྔོན་ཏེ། བཟོ་གྲྭའི་ཟློས་གར་དང་ལེགས་བཅོས་ཀྱི་བྱེད་ཐབས་སྣ་ཚོགས་མེད་པའི་
སྔོན་དང་། ཁོ་ཆུང་དུས་སུ་མཐོང་བའི་བཟོ་བ་དང་བསྡུར་ན། སྔ་མ་ཁོ་བཞིན་ཁྱད་པར་
ཅི་ཡང་མེད་དོ། ཁོ་སྨན་རམས་པ་ཞིག་ཡིན་པའི་ཆ་ནས། ནད་ཀྱི་རྩ་བ་ཤེས་ཐབས་མེད་
པའི་རྐྱེན་གྱིས། ནད་བཅོས་བྱས་ཏེ་དྲག་ཏུ་འཇུག་མི་ཐུབ་པའི་གཅོང་ནད་
ཀྱི་རིགས་ཡང་དག་པར་ཐག་གཅོད་པར་ཁོ་མཁས། དེ་བཞིན་དུ་ཁོས་བཟོ་གྲྭ་ཡང་རྟོགས་
ཐབས་མེད་པའི་དངོས་པོ་ཞིག་ཏུ་ལྟ་ལ། དེ་གནས་པའི་རྒྱུ་རྐྱེན་ཡང་མི་ཤེས་པར་མ་ཟད།
དེ་མེད་པར་ཡང་བྱ་ཐབས་མེད་པ་རེད། ཁོས་བཟོ་བའི་འཚོ་བ་ཇེ་བཟང་དུ་གཏོང་བའི་
བྱེད་ཐབས་སྣ་ཚོགས་ནི་ལྷག་པ་རེད་འདོད་པ་མིན་མོད། འོན་ཀྱང་འདི་ཡང་གསོ་ཐབས་
མེད་པའི་ནད་དང་འདྲ་བ་རེད་སྙམ།
“འདི་ནི་རྟོགས་ཐབས་མེད་པའི་དོན་ཞིག་ཡིན་པ་སྨོས་ཅི་དགོས་” ཞེས་ཁོས་
དྲ་མ་དམར་པོ་མོག་མོག་པོར་བལྟས་ནས་འདི་ལྟར་བསམ་པ་སྟེ། “བཟོ་བ་ཆིག་སྟོང་ལྔ་
བརྒྱ་ནས་ཉིས་སྟོང་ཞིག་གིས་བདེ་ཐང་ལ་གནོད་པའི་ཁོར་ཡུག་ཏུ་དལ་མེད་དུ་བཟོ་
བྱས་ཏེ། རྒྱུ་སྤུས་ཞན་པའི་རས་ཁྲ་མེ་ཏོག་ཅན་འཐག་པ་དང་། ཁོ་ཚོས་ཕོ་བ་འགྲང་མ་
ལྟོགས་ཀྱི་འཚོ་བ་རོལ་ལ། ལན་རེར་ཆང་ཁང་ཆུང་བའི་ནང་དུ་སོང་ན། ད་གཟོད་འདི་
ལྟའི་རྨི་ལམ་འཇིགས་པོ་ལས་སད་པ་ཙམ་རེད། གཞན་ད་དུང་བཟོ་བ་ལྟ་རྟོག་པ་བརྒྱ་ཙམ་
གྱིས་ལྟ་རྟོག་བྱེད་ལ། མི་བརྒྱ་ཙམ་འདིས་ཚེ་གཅིག་ལུས་གཅིག་ལ་བཟོ་བ་ལ་ཆད་པའི་
དངུལ་ཐོ་འགོད་ཁོ་ན་བྱེད་ཅིང་། བསྡིག་པ་དང་། བྱེད་སྟངས་དྲང་བཞག་མིན། བཟོ་གྲྭའི་
བདག་པོ་ཟེར་བ་མི་གསུམ་བཞི་ཁོ་ནས་ད་གཟོད་རང་གིས་བཟོ་ཅི་ཡང་མི་བྱེད་པར་མ་
ཟད། རས་ཁྲ་མེ་ཏོག་ཅན་སྡུག་པོ་དེར་མཐོང་ཆུང་བྱེད་ཀྱང་། བཟོ་གྲྭའི་ཁེ་སྤོགས་ལོངས་སུ་
སྤྱོད་པ་རེད། འོན་ཀྱང་དེ་ནི་ཁེ་སྤོགས་ཅི་འདྲ་ཞིག་ཡིན་ནམ། ཁོ་ཚོས་ཇི་ལྟར་ལོངས་སུ་
སྤྱོད་ཀྱིན་ཡོད་དམ། ལི་ཨ་ལི་ཁོ་ཝ་དང་མོའི་བུ་མོ་ནི་ཡ་ང་བ་སྐྱོ་བོ་ཞིག་ཡིན་ལ། མི་སུས་
ཁོ་ཚོ་མཐོང་ན་སྙིང་རྗེ་བ་རེད། ཧི་ལུ་སི་ཁེན་ན་ཏེ་མི་ཐེ་རུ་ཡེ་ཧྥུ་ན་གཅིག་པུ་སྟེ། སྣར་
ཞོན་མིག་ཤེལ་གོན་པའི་ཧ་ཅང་བླུན་པའི་ཕྱུགས་ཆུང་རྒན་པ་དེ་ཁོ་ནས་ད་གཟོད་འཚོ་བ་
ཡིད་ཚིམ་པ་རོལ་གྱིན་ཡོད། འདི་ལྟར་བཤད་ན། བཟོ་ཁང་ཆེན་པོ་ལྔ་བོ་འདིའི་ནང་དུ་མི་
དེ་འདྲ་མང་པོས་བཟོ་བྱེད་པ་དང་། སྤུས་ཞན་གྱི་རས་ཁྲ་ཤར་ཕྱོགས་ཀྱི་ཚོང་རར་འཚོང་བ་
ནི། ཧི་ལུ་སི་ཁེན་ན-ཏེ་མི་ཐེ་རུ་ཡེ་ཧྥུ་ན་གཅིག་པུ་ལ་ཞུན་ཉ་ཟ་རྒྱུ་ཡོད་པ་དང་། རྒུན་ཆང་
དམར་པོ་འཐུང་རྒྱུ་ཡོད་པ་ཁོ་ནའི་ཆེད་དུ་རེད།”
གློ་བུར་དུ་སྒྲ་ཡ་མཚན་ཞིག་གྲག་བྱུང་སྟེ། ནུབ་ཚ་འཐུངས་རྗེས་ཁོ་རོ་ལོ་ཧྥུས་ཐོས་
པའི་སྒྲ་དེ་ཡིན། སུ་ཡིན་མི་ཤེས་པ་ཞིག་གིས་བཟོ་ཁང་ཞིག་གི་འགྲམ་དུ་ལྕགས་ལེབ་རྡུང་
བའི་སྒྲ་རེད། ཁོས་བརྡུངས་ནས་སྒྲ་གཅིག་གྲག་རྗེས། མྱུར་དུ་སྒྲ་མཇུག་འདར་སྐད་དེ་ཆད་
འགྲོ། དེའི་རྐྱེན་གྱིས་ཐུང་ཞིང་རྣར་གཟན་ལ། མི་སྐྱིད་པའི་དབྱངས་ཤིག་ཏུ་འགྱུར་ལ། དེར་
ཉན་ཚེ། “ཙང་ཙང་ཙང་” ཞེས་གྲག་ལ། བཟོ་ཁང་གཞན་ཞིག་གི་ཕྱོགས་
ནས་ཀྱང་ཆད་མ་མཐུད་ཀྱི་སྒྲ་མི་སྙན་པ་ཞིག་གྲག་འོང་། སྒྲ་དེ་ནི་དམའ་ཞིང་ལྡིར་བ་ཞིག་
ཡིན་ཏེ། “དི་རི་ཧུ་དི་རི་ཧུ་དི་རི་ཧུ་” ཞེས་གྲག་ལ། ཐེངས་བཅུ་གཅིག་
ལ་བརྡུངས་བྱུང་། འདི་ནི་མཚན་མོའི་ཐུན་པས་ཐུན་བརྡ་གཏོང་བ་ཡིན་ཏེ། ད་ལྟ་ཆུ་ཚོད་
བཅུ་གཅིག་པ་རེད།
ཁོས་ཡང་བཟོ་ཁང་གསུམ་པའི་འགྲམ་ནས་སྒྲ་ཞིག་གྲག་འོང་བ་ཐོས་ཏེ། “ཙང་
ཙང་ངེ་ཙང་ངེ་ ”" ཞེས་གྲག་ལ། དེ་བས་བཟོ་ཁང་ཚང་མའི་འགྲམ་ནས་
སྒྲ་གྲག་པ་དང་། དེ་ནས་བྱ་སྐྱིབས་ཀྱི་རྒྱབ་དང་སྒོ་ཕྱི་ནས་ཀྱང་སྒྲ་གྲག་བྱུང་། ལྷིང་འཇགས་
ཀྱི་མཚན་མོར་འདི་འདྲའི་སྒྲ་ནི་མིག་དམར་པོ་བགྲད་པའི་སྲིན་པོས་སྒྲོག་པའི་སྐད་དང་
མཚུངས་ལ། སྲིན་པོ་དེས་ནི་འདི་རུ་བཟོ་གྲྭའི་བདག་པོར་དབང་སྒྱུར་བར་མ་ཟད།
བར་དབང་སྒྱུར་བ་དང་། དེ་བཞིན་དུ་གཉིས་ཀར་མགོ་སྐོར་གཏོང་གིན་ཡོད།
ཁོ་རོ་ལོ་ཧྥུ་ར་བའི་ཕྱིར་བུད་དེ། ཡངས་པའི་ས་ཞིང་དུ་སོང་།
“སུ་ཞིག་འགྲོ་གི་ཡོད།” མི་ཞིག་གིས་སྒོ་ཁ་ནས་སྐད་གཏུམ་པོས་ཁོར་དེ་སྐད་ཟེར།
“བཙོན་རའི་ནང་དུ་ཡོད་པ་དང་འདྲ།” ཁོས་དེ་ལྟར་བསམ་པ་ལས་ལན་ཅི་
ཡང་མ་བཏབ།
འདི་རུ་སླེབས་ཚེ། འཇོལ་མོ་དང་སྦལ་བའི་གྲག་སྐད་དེ་བས་གསལ་བོ་ཡིན། མི་ལ་
འདི་ནི་ཟླ་ལྔ་པའི་ནང་གི་མཚན་མོ་ཡིན་པའི་ཚོར་སྣང་སྐྱེས། མེ་འཁོར་འབབ་ཚིགས་
ནས་མེ་འཁོར་གྱི་སྒྲ་གྲག་འོང་། ས་གང་ཡིན་མི་ཤེས་པ་ཞིག་ནས་གཉིད་སད་མེད་པའི་བྱ་
ཕོའི་ཀང་ཀང་གི་སྐད་གྲག་འོང་། ཡིན་ཡང་མཚན་མོ་ནི་སྔར་བཞིན་ཞི་འཇགས་ཡིན་ལ།
འཇིག་རྟེན་བདེ་བར་གཉིད་འདུག་གོ །བཟོ་གྲྭ་དང་ཐག་མི་རིང་བའི་ས་སྟོང་ཞིག་ན་ཁང་
བའི་ཀ་གདུང་བསླངས་ཡོད་ལ། ཁང་བའི་རྒྱུ་ཆ་དེར་སྤུངས་ཡོད། ཁོ་རོ་ལོ་ཧྥུ་ཤིང་ལེབ་
ཅིག་གི་ཐོག་ཏུ་བསྡད་དེ་མུ་མཐུད་དུ་བསམ་གཞིག་བྱས་པ་སྟེ།
“འདི་རུ་སྐྱིད་པར་འདོད་པ་ནི་བུད་མེད་ཁྱིམ་ཚང་དགེ་རྒན་མོ་གཅིག་པུ་ཡིན།
བཟོ་བས་བཟོ་བྱེད་པ་ནི་མོའི་འདོད་པ་ཚིམ་པའི་ཆེད་དུ་ཡིན། ཡིན་ཡང་དེ་ནི་ཕྱི་ཚུལ་
ནས་མཐོང་བ་ཙམ་ཡིན་ཏེ། མོ་ནི་འདི་རུ་གླུད་གཟུགས་ཙམ་ལས་མ་འདས་སོ། བདག་པོ་
ངོ་མ་ནི་སྲིན་པོ་དེ་ཡིན་ལ། འདི་གའི་ཡོད་ཚད་ནི་དེའི་ཆེད་དུ་བྱེད་པ་ཡིན།”
ཁོས་ཁོ་གདོན་ལ་ཡིད་མི་ཆེས་སྙམ་པ་དང་། ཕྱིར་འཁོར་ནས་མེ་འོད་དམར་ལམ་
མེར་འཕྲོ་བའི་དྲ་མ་དེ་གཉིས་ལ་བལྟས། ཁོའི་ཚོར་སྣང་ལ། གདོན་གྱིས་མིག་དམར་པོ་དེ་
གཉིས་ཀྱིས་ཁོར་བལྟས་ཡོད་པ་དང་འདྲ་ལ། དེ་ནི་དྲེགས་ལྡན་དང་ཉམ་ཆུང་ཕན་ཚུན་
འབྲེལ་བར་བྱེད་པའི་ཡོང་ཁུངས་མི་ཤེས་པའི་སྟོབས་ཤུགས་དེ་གསར་གཏོད་བྱེད་མཁན་
ཡིན་ཞིང་། དེས་ད་ལྟ་ཡོ་བསྲང་བྱེད་ཐབས་མེད་པའི་ནོར་འཁྲུལ་འདི་གསར་གཏོད་བྱས་
པ་རེད་སྙམ། དྲེགས་ལྡན་གྱིས་ཉམ་ཆུང་འཚོ་བར་འཚེ་ངེས་ཡིན་ལ། འདི་ནི་རང་བྱུང་
ཁམས་ཀྱི་ཆོས་ཉིད་ཅིག་ཡིན་མོད། འོན་ཀྱང་འདི་འདྲའི་སྐད་ཆ་ནི་ཚགས་པར་གྱི་དཔྱད་
རྩོམ་དང་། ཡང་ན་སློབ་དེབ་ཏུ་ད་གཟོད་མིས་གོ་བ་ལེན་སླ་བ་དང་། དང་ལེན་བྱེད་སླ་བ་
ཡིན། ཉིན་རྒྱུན་གྱི་འཚོ་བ་ནས་བྱུང་བའི་ཟང་ཟིང་རྙོག་འཛིང་ནང་དང་། འགྲོ་བ་མིའི་
འབྲེལ་བའི་མནོག་ཆུང་གི་དོན་མང་སྣེ་མང་རྙོག་འཛིང་ནང་ལ་མཚོན་ན། ཆོས་ཉིད་དེ་ནི་
ཆོས་ཉིད་ཅིག་ལ་བརྩིས་སུ་མེད་ལ། དེ་ལས་ལྡོག་སྟེ་གཏན་ཚིགས་ཐད་ཀྱི་སྤྱི་བརྟོལ་ཞིག་
ཏུ་གྱུར་ཡོད། རྒྱུ་མཚན་ནི། དྲེགས་ལྡན་ཡིན་ནའང་ཆོག ཉམ་ཆུང་ཡིན་ནའང་ཆོག ཁོ་
ཚོའི་ཕན་ཚུན་འབྲེལ་བའི་ཁྲོད་དུ་སྡུག་འདྲ་བར་མྱོང་གིན་ཡོད་ལ། རང་དབང་མེད་པར་
ཡོང་ཁུངས་མི་ཤེས་ཤིང་། འཚོ་བའི་ཕྱི་རོལ་ན་ལངས་ཡོད་ཅིང་། འགྲོ་བ་མི་ལ་འབྲེལ་བ་
སྤུ་ཙམ་མེད་པའི་སྟོབས་ཤིག་གི་དབང་སྒྱུར་འདྲ་བར་མྱོང་གིན་ཡོད། ཁོ་རོ་ལོ་ཧྥུ་འདི་ལྟར་
ཤིང་ལེབ་ཐོག་ཏུ་བསྡད་དེ་སེམས་དོན་ལ་བསམ་བློ་བཏང་། རིམ་གྱིས་ཁོར་ཚོར་སྣང་ཞིག་
སྐྱེས་པ་སྟེ། ཡོང་ཁུངས་མི་ཤེས་པའི་ལྐོག་གྱུར་སྟོབས་ཤིག་དེ་ངོ་མ་རང་གི་ཉེ་འཁོར་དུ་
ཡོད་ཅིང་། རང་ལ་བལྟས་ཡོད་པ་ལྟར་སྣང་ངོ་། །དེའི་ཚེ་ཤར་ཕྱོགས་ཀྱི་ནམ་མཁའ་སྐྱ་བ་
ནས་དཀར་བར་གྱུར། དུས་ཚོད་འདས་པ་ཧ་ཅང་མགྱོགས། ཉེ་འཁོར་དུ་མིའི་གྲིབ་མ་ཙམ་
ཡང་མེད་ལ། སྐྱེ་དགུ་ནི་ཤི་བ་དང་འདྲ། སྐྱ་རེངས་ཀྱི་འོད་སྐྱ་བོའི་རྒྱབ་ལྗོངས་ཁྲོད་དུ་བཟོ་
ཁང་ལྔ་པོ་དང་། དེའི་དུ་ཁུང་གི་ཚུགས་ཀ་ནི་ཡ་མ་གཟུགས་ཤིག་ཏུ་སྣང་ལ། ཉིན་དཀར་
དང་གཏན་ནས་མི་མཚུངས། མིས་དེའི་ནང་དུ་རླངས་སྒུལ་འཕྲུལ་ཆས་ཡོད་པ་དང་། གློག་
ཆས་སྒྲིག་ཆས་ཡོད་པ། ཁ་པར་ཡོད་པ་ཡོངས་སུ་བརྗེད་ནས། ཅི་ཐུབ་ཀྱིས་ཆུ་ཐོག་གི་སྡོད་
ཁང ༸དྲན་པ་དང་། རྡོ་ཆས་དུས་རབས་དྲན་པ་དང་། དེ་དང་མཉམ་དུ་རྨོངས་པའི་ཁྲོད་དུ་
གཏུམ་སྤྱོད་དང་བསམ་བཞིན་མིན་པའི་སྟོབས་ཤུགས་ཤིག་གནས་པ་ཚོར།
སྒྲ་དེ་ཡང་གྲག་འོང་སྟེ།
“ཙང་ཙང་ཙང་ཙང་་
ཐེངས་བཅུ་གཉིས་གྲག དེ་ནས་དལ་ཅག་གེར་གྱུར། དལ་ཅག་གེར་སྐར་མ་ཕྱེད་
ཙམ་བསྡད་རྗེས། ར་བའི་མཐའ་གཞན་ཞིག་ནས་གྲག་པ་སྟེ།
“དི་རི་ཧུ དི་རི་ཧུ་ དི་རི་ཧུ ”
ཁོ་རོ་ལོ་ཧྥུས “ངོ་མ་མི་སྙན་པ་ལ་ཨང” ཞེས་བསམས།
“ཙང་ངེ ཙང་ངེ” ས་གཞན་ཞིག་ནས་སྒྲ་ཆད་མ་མཐུད་དུ་གྲག་བྱུང་ལ།
“ཙང་ངེ ཙང་ངེ ” ཞེས་སིང་སིང་གྲག་ལ། ཚིག་པ་ཟ་བ་ལྟར་སྣང་།
ཆུ་ཚོད་བཅུ་གཉིས་པའི་དུས་བརྡ་གཏོང་བའི་ཆེད་དུ་སྔ་རྗེས་སུ་སྐར་མ་བཞི་ཙམ་གྱི་
ཡུན་སྤྱད་སོང་། རྗེས་སུ་ས་གཞི་ལྷིང་འཇགས་སུ་གྱུར་ཏེ། ཡང་མི་ལ་མཐའ་འཁོར་གྱི་སྐྱེ་
དགུ་ཤི་བ་ལྟ་བུའི་སྔར་གྱི་བག་ཆགས་དེ་སྟེར་བ་རེད།
ཁོ་རོ་ལོ་ཧྥུ་ཅུང་ཟད་བསྡད་རྗེས། ཕྱིར་ཁང་བར་ལོག ཡིན་ཡང་མལ་དུ་མ་ཉལ་
བར་ཁང་བའི་ནང་དུ་ཡུན་རིང་ཙོག་ནས་བསྡད། ཤག་མཚེས་ཀྱི་ཁང་བ་དེ་དག་ཏུ་མིས་
སྐད་དམའ་མོས་སྐད་ཆ་སྨྲ་བ་དང་། རྟིང་ལྷམ་གྱི་སྒྲ་དང་། རྐང་རྗེན་དུ་འགྲོ་བའི་སྒྲ་གྲག་པ་ཐོས།
མོའི་ནད་འཕར་བ་མིན་ནམ།” ཁོ་རོ་ལོ་ཧྥུས་དེ་ལྟར་བསམ།
ཁོ་ནད་པར་བལྟ་རུ་སོང་། ཁང་བ་སོ་སོའི་ནང་གསལ་བོར་གྱུར་ཡོད། ཉི་འོད་མག་
མོག་ཅིག་གིས་ཞོགས་པའི་སྨུག་པ་བརྟོལ་ནས་མཐིལ་ཤིང་ཐོག་དང་གྱང་ངོར་འཕྲོས་
ཤིང་། འོད་འདར་གྱིན་འདུག རེ་སའི་ཁང་བའི་སྒོ་ཕྱེ་ཡོད། མོ་ཉལ་ཁྲི་གམ་གྱི་བདེ་ཉལ་རྐུབ་
སྟེགས་ཤིག་གི་ཐོག་ཏུ་བསྡད་ཡོད། ལྭ་རིང་གྱོན་ཞིང་ཕྲག་ཁེབ་གཅུད་ཡོད།
སྐྲ་ཤད་མེད། དྲ་ཡོལ་འཐེན་ཡོད།
“ཁྱེད་ཅི་འདྲ་རེད།” ཁོ་རོ་ལོ་ཧྥུ་དྲིས།
“ཁྱེད་ལ་བཀའ་དྲིན་ཞུ།”
ཁོས་མོའི་རྩ་ལ་བརྟག་པ་དང་། དེ་ནས་མོའི་དཔྲལ་བར་བཀབ་པའི་སྐྲ་ལྟག་གར་ཤད་ཡགས་བྱས།
“མ་གཞིར་ཁྱེད་གཉིད་མེད་པ་ཡིན་ནམ” ཞེས་ཁོས་སྨྲས་པ། “ཕྱིའི་གནམ་གཤིས་
ཧ་ཅང་བཟང་། ད་ནི་དཔྱིད་ཀ་རེད། ཅོ་གས་གླུ་ལེན་གྱིན་ཡོད། ཡིན་ཡང་ཁྱེད་མུན་པའི་
ནང་དུ་བསྡད་དེ་སེམས་དོན་བསམ་བཞིན་ཡོད།”
མོས་ཉན་བཞིན་ཁོའི་གདོང་ལ་ལྟ། མོའི་མིག་མདངས་ལ་སོམ་ཉིས་ཁེངས་ལ་གྲུང་བོ་
ཡིན། མོས་ཁོར་སྐད་ཆ་བཤད་བསམ་པ་ཤེས་ཐུབ།
“ཁྱེད་རྒྱུན་དུ་འདི་འདྲ་ཡིན་ནམ” ཞེས་ཁོས་དྲིས།
མོས་མཆུ་སྒྲོས་འགུལ་ཙམ་བྱས་ཏེ་སྨྲས་པ།
“རྒྱུན་དུ་འདི་འདྲ་རེད། ཕལ་ཆེར་ནུབ་མོ་རེ་རེར་ངས་ནམ་འཕུད་མི་ཐུབ།”
དུས་འདིར་མཚན་མོའི་ཐུན་པས་ཆུ་ཚོད་གཉིས་པའི་དུས་བརྡ་བཏང་སོང་། ཁོ་ཚོས་
སྒྲ “ཙང ཙང ” ཐོས་ལ། མོས་གྲང་འདར་ཞིག་བྱས། “ཐུན་བརྡའི་སྒྲས་ཁྱེད་
ཀྱི་སེམས་མི་བདེ་བར་བྱེད་དམ” ཞེས་ཁོས་དྲིས།
“ངས་མི་ཤེས། འདི་གའི་དོན་དག་རེ་རེས་ངའི་སེམས་མི་བདེ་བར་བྱེད།” མོས་དེ་
སྐད་ལན་བཏབ་པ་དང་། བསམ་བློ་ཞིག་བཏང་སྟེ་སྨྲས་པ། “དོན་དག་རེ་རེས་ངའི་སེམས་
མི་བདེ་བར་བྱེད། ངས་ཁྱེད་ཀྱི་སྐད་ཆའི་ནང་ནས་སེམས་ཁུར་བྱེད་པ་ཤེས་ཡོད། རྒྱུ་རྐྱེན་
ཅི་ཡིན་མི་ཤེས་ཏེ། ངས་ཐོག་མར་ཁྱེད་མིག་གིས་མཐོང་དུས་ནས། དོན་རེ་རེ་ཚང་མ་ཁྱེད་
ལ་ཁ་བརྡ་བྱས་ཆོག་སྙམ་བྱུང་།”
“དེས་ན་ངས་ཁྱེད་ཀྱིས་ཁ་བརྡ་བྱེད་པར་རེ་བ་ཞུ།"
“ངས་ཁྱེད་ལ་ང་རང་གི་ལྟ་ཚུལ་ཞིག་བཤད། ངས་རང་ལ་ཕལ་ཆེར་ནད་ཅི་ཡང་
མེད་སྙམ། ངའི་སེམས་མི་བདེ་བ་ཙམ་ཡིན། ང་སྐྲག་གི རྒྱུ་མཚན་ནི་ང་ངའི་གོ་གནས་
འདིར་ཡོད་ན་འདི་འདྲ་ཡིན་ངེས། ཐབས་གཞན་མེད། ཆེས་བདེ་ཐང་གི་མི་ཞིག་ཡིན་
ཡང་། དཔེར་ན། ཁོའི་དྲ་མའི་རྩ་ནས་རྐུན་མ་ཞིག་ཕར་འགྲོ་ཚུར་འགྲོ་བྱེད་ན། ཁོ་ཡང་
སེམས་འཚབ་སྲིད་པ་རེད། རྒྱུན་དུ་སྨན་རམས་པས་ངའི་ནད་ལ་ལྟ་བ་རེད།” མོའི་མིག་
གིས་རང་གི་པུས་མོར་བལྟས་ནས་འདུག་པ་དང་། ངོ་ཚ་བའི་ངང་འཛུམ་བྱུང་། མོས་མུ་
མཐུད་དེ་སྨྲས་པ། “ངས་སེམས་ནས་ཁོ་ཚོའི་དྲིན་དྲན་བཞིན་ཡོད་པ་སྨོས་ཅི་དགོས།
ནད་ལ་བལྟས་ན་ཕན་པ་ཡོད་པ་ཁས་མི་ལེན་པའང་མིན། ཡིན་ཡང་ངས་སྙིང་ཉེ་བའི་མི་
ཞིག་ལ་ཁ་བརྡ་བྱེད་པར་རེ་བ་ཁོ་ན་བྱེད་ཀྱིན་ཡོད། དེ་ཡང་སྨན་རམས་པར་སེམས་གཏམ་
བཤད་པ་མ་ཡིན་པར། ང་ལ་རྒྱུས་ཡོད་པ་དང་། ང་འགྲིག་པའམ་མི་འགྲིག་པ་སྟོན་ཐུབ་
པའི་གྲོགས་པོ་ཞིག་ལ་སེམས་གཏམ་བཤད་བསམ་གྱིན་ཡོད།”
“ཁྱེད་ལ་གྲོགས་པོ་ཞིག་མེད་པ་ཡིན་ནམ” ཞེས་ཁོ་རོ་ལོ་ཧྥུས་དྲིས།
‘ང་གྲོགས་མེད་ཁེར་རྐྱང་ཡིན། ང་ལ་ཨ་མ་ཡོད། ང་མོར་དགའ། ཡིན་ཡང་སྔར་
བཞིན་ང་གྲོགས་མེད་ཁེར་རྐྱང་ཡིན། འཚོ་བ་ནི་འདི་ལྟར་རེད།། ཁེར་སྡོད་ཀྱི་མིས་
ནམ་ཡང་དཔེ་ཆར་ལྟ་ལ། ཁ་གྲག་པ་ཧ་ཅང་ཉུང་། མི་གཞན་གྱི་སྐད་ཆ་ཐོས་པ་ཡང་ཧ་
ཅང་ཉུང་། ཁོ་ཚོའི་འཚོ་བ་ནི་ལྐོག་གྱུར་ཞིག་ཡིན། ཁོ་ཚོ་ནི་ལྐོག་གྱུར་རིང་ལུགས་པ་ཡིན།
རྒྱུན་དུ་གདོན་མེད་ས་ནས་གདོན་མཐོང་བ་རེད། ལེད་མིན་ཐོ་ཧྥུའི་ཏ་མ་ལ་ནི་ཁེར་རྐྱང་
ཡིན་པས་ན། མོས་གདོན་མཐོང་བ་རེད།”
“ཁྱེད་ཀྱིས་ནམ་ཡང་དཔེ་ཆར་ལྟ་བ་ཡིན་ནམ།”
“རེད། ནངས་མོ་ནས་དགོང་མོའི་བར་གྱི་དུས་ཚོད་ཐམས་ཅད་ལ་ང་ཁོམ་ནས་
ལས་ཀ་མེད་པ་ཁྱེད་ཀྱིས་ཤེས་དགོས་པ་རེད། ཉིན་མོར་ངས་དཔེ་ཆར་བལྟས། ནུབ་མོར་
སླེབས་ན་ཀླད་པ་སྟོང་ལྷང་ལྷང་དུ་གྱུར་ཏེ། བསམ་བློ་མེད་པར་འགྱུར་ལ། ཡོད་པ་ནི་གྲིབ་
མ་ཁོ་ན་ཡིན།”
“ནུབ་མོར་ཁྱེད་ཀྱིས་ཅི་ཞིག་མཐོང་སོང་ངམ།” ཁོ་རོ་ལོ་ཧྥུས་དྲིས།
“ཅང་མ་མཐོང་མོད། ངས་བསམ་ན་
མོ་ཡང་འཛུམ་པ་དང་། མགོ་དགྱེ་ནས་སྨན་རམས་པར་ལྟ་ལ། དེ་འདྲའི་ཐེ་ཚོམ་དང་།
དེ་འདྲའི་གྲུང་ཉམས་ཀྱིས་ཁོར་ལྟའོ།
ཁོར་མོས་ཁོར་ཡིད་ཆེས་བྱེད་ཀྱིན་ཡོད་པ་འདྲ་ལ།
ཁོ་དང་བསམ་པ་རྣམ་དག་གིས་ཁ་བརྡ་བྱེད་སྙམ་པའི་ཚོར་སྣང་སྐྱེས། མོས་ཀྱང་དེ་ལྟར་
བསམ་བཞིན་ཡོད། ཡིན་ཡང་མོ་ཁ་རོག་གེར་འདུག་ལ། ཁོས་ཁ་གྲག་པར་སྒུག་ཡོད་
ཀྱང་སྲིད།
ཁོས་མོར་སྐད་ཆ་ཅི་ཞིག་སྨྲས་ན་ད་གཟོད་འགྲིག་པ་ཤེས་སོང་། ཁོས་གསལ་བོར་
བསམ་ན། མོས་མྱུར་དུ་བཟོ་ཁང་ལྔ་པོ་དང་རྗེས་སུ་རྒྱུན་འཛིན་བྱེད་པའི་ཁྱིམ་ནོར་འབུམ་
ཕྲག་བསྐྱུར་དགོས་སྙམ། གལ་ཏེ་ཁོ་ནི་མོའི་གོ་གནས་འདི་ན་ཡོད་ན། མཚན་མོར་མེལ་ཚེ་
བྱེད་པའི་གདོན་དེ་དང་འབྲལ་སྲིད་པ་དང་། དེ་བཞིན་དུ་ཁོས་གསལ་བོར་ཚོར་བ་ནི་མོ་
རང་གིས་ཀྱང་དེ་ལྟར་བསམ་གྱིན་འདུག་ལ། མོས་ཡིད་ཆེས་བྱེད་པའི་མི་ཞིག་གིས་མོའི་
བསམ་ཚུལ་འགྲིག་པ་ཁས་ལེན་པར་སྒུག་ཡོད་པ་ཙམ་ཡིན་ནོ།
འོན་ཀྱང་ཁོས་ཇི་ལྟར་བཤད་དགོས་པ་མི་ཤེས། ཇི་ལྟར་བཤད་དགོས་སམ། ཁྲིམས་
ཐག་བཅད་ཟིན་པའི་ཉེས་ཅན་ལ་མཚོན་ན། མི་སུ་ཡིན་ཡང་ཁོར་དོན་ཅི་ཞིག་བྱས་ནས་
ཉེས་ཆད་བཅད་པ་ཡིན་ཞེས་འདྲི་བར་ངོ་གནོང་བ་དང་། དེ་བཞིན་དུ་ཕྱུག་པོར་མཚོན་
ན། ཁོ་ཚོར་དངུལ་དེ་འདྲ་མང་པོ་ཡོད་ནས་ཕན་པ་ཅི་ཞིག་ཡོད། ཁོ་ཚོས་རྒྱུ་ནོར་བེད་སྤྱོད་
མི་ཤེས་དོན་ཅི་ཞིག་ཡིན། ཁོ་ཚོས་ཐ་ན་རྒྱུ་ནོར་གྱིས་ཁོ་ཚོར་ལས་མི་བཟང་བ་འབྱུང་དུ་
བཅུག་པ་མཐོང་བཞིན་དུ་རྒྱུ་ནོར་དེ་འདྲ་འདོར་མི་ཐུབ་དོན་ཅི་ཞིག་ཡིན་པ་སུས་ཀྱང་
འདྲི་མི་བདེ་བ་རེད། གལ་ཏེ་སྐད་ཆ་འདིའི་རིགས་བཤད་ན། དེ་ལས་ལྡོག་སྟེ། མི་ངོ་ཚ་
ཞིང་གཏོལ་མེད་པར་འགྱུར་བར་མ་ཟད། སྐད་ཆ་དེ་མང་དུ་བཤད་སྲིད་པ་རེད།
“ཇི་ལྟར་བཤད་ན་བཟང་ངམ།” ཁོ་རོ་ལོ་ཧྥུས་བསམ་བློ་བཏང་། “ཡང་གཅིག་
བཤད་ན། དེ་ངེས་པར་དུ་བཤད་དགོས་དོན་ཡོད་དམ།”
ཁོས་སེམས་ནས་སྨྲ་འདོད་པའི་སྐད་ཆ་དེ་དྲང་མོར་མ་སྨྲས་པར། ཚིག་བསྐོར་ནས་
འདི་ལྟར་སྨྲས་ཏེ།
“ཁྱེད་ལ་བཟོ་གྲྭའི་བདག་པོ་དང་འབྱོར་ཕྱུག་གི་རྒྱུན་འཛིན་པའི་གོ་གནས་འདི་
འདྲ་ཡོད་ཀྱང་ཁྱེད་ཀྱི་འདོད་པ་མི་ཚིམ་ལ། ཁྱེད་ལ་འདི་འདྲའི་ཁེ་དབང་ཡོད་པར་ཁྱེད་
ཡིད་མི་ཆེས་པ་རེད། དེའི་རྐྱེན་གྱིས་ད་ལྟ་ཁྱེད་གཉིད་མི་ཐུབ་པ་རེད། འདི་ནི་ཁྱེད་ཀྱི་ཡིད་
ཚིམ་པ་དང་གཉིད་དུ་ཡུར་བ་དང་། དོན་ཆེ་ཕྲ་ཐམས་ཅད་ཡིད་ལ་བསམ་པ་ལྟར་བྱུང་ན་
བཟང་བར་འདོད་པ་དང་བསྡུར་ན་བཟང་བ་སྨོས་ཅི་དགོས། ཁྱེད་ཀྱི་གཉིད་འདི་ལྟར་ཡེར་
བ་ནི་མིས་བཀུར་སྟི་བྱས་པའི་རྐྱེན་གྱིས་ཡིན། གང་ལྟར་ཡང་འདི་ནི་ལྟས་བཟང་བོ་ཞིག་
རེད། ངོ་མ། ང་ཚོས་ད་ལྟ་གླེང་བའི་སྐད་ཆ་འདི་ནི་ང་ཚོའི་ཕ་མའི་རབས་དེར་མཚོན་ན་
ནི་བསམ་ཡུལ་ལས་འདས་པ་ཞིག་ཡིན། ཁོ་ཚོས་མཚན་མོར་ཁ་བརྡ་མི་བྱེད་པར་གཉིད་
དུ་ཡུར་ནས་འདུག ང་ཚོ་སྟེ། ང་ཚོའི་མི་རབས་འདི་ནི་གཉིད་མི་ཐུབ། གཉིད་ཡེར་
གྱིས་མནར་གཅོད་མྱོང་གིན་ཡོད། ཁ་བརྡ་གང་མང་བྱེད་ཅིང་། ནམ་ཡང་ང་ཚོས་བྱས་
པ་འགྲིག་གམ་མི་འགྲིག་ལ་བརྡར་ཤ་གཅོད་པར་འདོད། ཡིན་ནའང་། ང་ཚོའི་བུ་དང་ཚ་
བོའི་རབས་ལ་སླེབས་ན། འགྲིག་མི་འགྲིག་གི་གནད་དོན་འདི་ཐག་བཅད་ཟིན་ནས་ཡོད།
ཁོ་ཚོས་གནད་དོན་ལ་བལྟས་ན་ང་ཚོ་ལས་ཧ་ཅང་གསལ་བོ་ཡིན། ད་ལོ་ལྔ་བཅུ་འགོར་
ན། འཚོ་བ་ནི་བཟང་བར་རོལ་ཐུབ་ངེས་ཡིན། ཡིད་ཕངས་པ་ནི་ང་ཚོ་དེའི་བར་དུ་འཚོ་
མི་ཐུབ་པ་ཙམ་ཡིན། གལ་ཏེ་དེའི་དུས་ཀྱི་འཚོ་བར་གཅིག་ལྟ་ཐུབ་ན། ད་གཟོད་ནང་དོན་
ཡོད་པ་རེད།"
“ང་ཚོའི་བུ་རབས་ཚ་རྒྱུད་ནི་ང་ཚོའི་གོ་གནས་འདིར་ཡོད་ན་ཇི་ལྟར་བྱེད་
དམ།” རེ་ས་ཡིས་དེ་སྐད་དྲིས།
“ངས་མི་ཤེས། ཕལ་ཆེར་ཁོ་ཚོས་ཐམས་ཅད་བསྐྱུར་ནས་འགྲོ་སྲིད།”
“གང་དུ་འགྲོའམ།"
“གང་དུ་འགྲོའམ། འེ། གང་དུ་འགྲོ་འདོད་ན་དེར་སོང་ཆོག་ཡ།" ཁོ་རོ་ལོ་
སྦྲུས་སྨྲ་ཞོར་དུ་བགད་དེ། “མི་རིག་བཟང་ཞིག་ཡིན་ན། འགྲོ་ས་ནི་ཅི་འདོད་དུ་ཡོད་པ་
རེད” ཅེས་སྨྲས།
ཁོས་དུས་ཚོད་ལ་བལྟས།
ཁོས “འོན་ཀྱང་ཉི་མ་འཆར་བཞིན་ཡོད” ཅེས་སྨྲས་པ་དང་། ཡང་མུ་མཐུད་དེ་
སྨྲས་པ། “ཁྱེད་ཉལ་རན་སོང་། ཉལ་ན་ལྭ་བ་ཕུད་ནས་སྐྱིད་པོ་ཞིག་གཉིད་ཡ། ངས་ཁྱེད་
ངོ་ཤེས་པས། ཧ་ཅང་དགའ་ཡོད།” ཁོས་མོར་ལག་འཇུ་བྱས་ཏེ། “ཁྱེད་ནི་མི་བཟང་བོ་སྤྲོ་
སྣང་ཅན་ཞིག་རེད། ཉལ་ས་བདེ” ཞེས་ཟེར།
ཁོ་རང་གི་ཁང་བར་སོང་ནས་མལ་དུ་འཛུལ་ཏེ་ཉལ།
ཕྱི་ཉིན་སྔ་མོར། ཤིང་རྟ་ཞིག་མངགས་ནས་སྒོ་ཁར་ཡོང་ཡོད། ཁོ་ཚོ་ཚང་མ་སྒོར་
ཡོང་ཞིང་། ཐེམ་སྐས་ཁར་ལངས་ཏེ་ཁོར་སྐྱེལ་མ་བྱེད། རེ་སའི་གདོང་སྐྱ་ཞིང་ཟོ་མདོག་མི་
བཟང་། དུས་ཆེན་ལ་རོལ་བ་དང་འདྲ་བར། མགོར་མེ་ཏོག་ཅིག་གསེབ་ཡོད་ལ། ལུས་ལ་
ཤམ་ལྭ་དཀར་པོ་ཞིག་གྱོན་ཡོད། ཁ་རྩང་དང་འདྲ་བར་མོས་ཐེ་ཚོམ་དང་གྲུང་ཉམས་ཀྱིས་
ཁོར་བལྟས་ཡོད་ལ། འཛུམ་དམུལ་ལེ། སྐད་ཆ་བཤད་བཞིན་དུས་དང་དུས་སུ་རྣམ་འགྱུར་
ཞིག་མངོན་ཏེ། མོས་ཁོར་སྨྲ་འདོད་པ་སྟེ། ཁོ་གཅིག་པུ་ལ་དོན་ཁྱད་པར་ཅན་ཞིག་གམ།
གལ་ཆེན་ཞིག་བཤད་རྒྱུ་ཡོད་པ་ལྟར་སྣང་། བཟོ་ཁང་གི་དྲ་མ་གསལ་ལམ་མེར་འདུག ཁོ་
རོ་ལོ་ཧྥུ་ཤིང་རྟར་བསྡད་དེ་ར་བའི་ཕྱིར་བུད་པ་དང་། དེ་ནས་གཞུང་ལམ་དེད་དེ་མེ་འཁོར་
འབབ་ཚིགས་སུ་སོང་། དུས་འདིར་ཁོས་བཟོ་བ་དེ་རྣམས་མི་དྲན་ལ། ཆུ་ཐོག་གི་སྡོད་ཁང་
ཡང་མི་དྲན་ལ། གདོན་ཡང་མི་དྲན་པར། ཕལ་ཆེར་སླེབ་ལ་ཉེ་ཟིན་པའི་དུས་རབས་དེ་
ཁོ་ན་དྲན་པ་དང་། དུས་དེར་སླེབས་ན། འཚོ་བ་ནི་ལྷིང་འཇགས་ཀྱི་གཟའ་ཉི་མའི་ཞོགས་
པ་འདི་ལྟར་འོད་གསལ་ཞིང་སྣང་བ་སྐྱིད་པ་ཞིག་ཡིན་སྙམ། ཁོའི་སེམས་ལ་བསམ་པ་ནི།
འདི་འདྲའི་དཔྱིད་ཀའི་ཞོགས་པར། རྟ་གསུམ་མམ་བཞིས་འཐེན་པའི་ཤིང་རྟ་ཡག་པོར་
བསྡད་དེ་ཕྱིར་སོང་སྟེ། ཉི་མར་ལྡེ་ན། ཅི་འདྲའི་སྐྱིད་པ་ལ་ཨང་སྙམ།
1898ལོར།

བག་མ།

དང་པོ།
དུས་འདི་ནི་དགོང་མོའི་དུས་ཚོད་བཅུ་པ་ཡིན། དཀར་གསལ་ཟླ་བ་སྐྱེད་ཚལ་དུ་
འཕྲོས་ཡོད། ཧྲུའུ་མེང་ཚང་གི་ཁྱིམ་དུ་ན་ཀྱས་རྨོ་བོ་མར་ཧྥ་མི་ཧ་ཨེ་ལོ་ཧྥུ་ནས་མངག་
བཅོལ་ལྟར་དགོང་མོའི་གསོལ་མཆོད་བྱས་ཚར་མ་ཐག་ཡིན་ལ། དེ་ནས་མོ་སྐྱེད་ཚལ་དུ་
འཆམ་འཆམ་ཅུང་ཙམ་བྱེད་དུ་སོང་། དུས་དེར་མོས་ཚོམས་ཀྱི་ཅོག་ཙེའི་ཐོག་ཏུ་སིལ་
ཟས་བསྒྲིགས་ཡོད་ལ། རྨོ་བོས་དར་གོས་ཀྱི་ཚི་ལེན་ཁྲ་མཛེས་གྱོན་ནས་ལས་
ཀ་ཙག་ཙིག་བྱས་ནས་ཁོམ་གྱིན་མེད་པ་མཐོང་། ཆོས་རྫི་ཨན་ཏེ་ལེ་དང་། ཆོས་
ཁང་གི་མཆོད་དཔོན་ཆེན་མོ་གཉིས་ཀྱིས་ན་ཀྱའི་ཨ་མ་ནི་ན“ཨེ་ཝན་ནོ་ཧྥུ་ན་དང་དོན་ཅི་
ཞིག་ལ་གྲོས་བྱེད་ཀྱིན་ཡོད། དེའི་ཚེ་དྲ་མ་ལས་ནང་དུ་བལྟས་ན། རྒྱུ་རྐྱེན་ཅི་ཡིན་མི་ཤེས་
ཏེ། གློག་འོད་འོག་ཏུ་ཨ་མ་ནི་ལོ་གཞོན་པར་སྣང་། མོའི་གམ་དུ་ཆོས་རྫི་ཨན་ཏེ་ལེའི་བུ་
ཨན་ཏེ་ལེ“ཨན་ཏེ་ལེ་ཨེ་ཆི་ལངས་ནས་ནན་ཏན་གྱིས་ཉན་གྱིན་འདུག
སྐྱེད་ཚལ་ནི་བསིལ་ཞིང་ལྷིང་འཇགས་ཡིན། ས་ན་གྲིབ་མ་གཡོ་མེད་དུ་འདུག རྒྱང་
གིའམ། རྒྱང་རིང་གི་ས་ཆ་གང་ཞིག་སྟེ། ཕལ་ཆེར་གྲོང་ཁྱེར་ཕྱིའི་ཡིན་པ་འདྲ་བའི་སྦལ་
བའི་དིར་དིར་གྱི་གྲག་སྐད་ཀྱང་མིས་ཐོས་ཐུབ། ད་ནི་ཟླ་བ་ལྔ་པའི་མདངས་གསལ་བོར་
གྱུར་ཡོད། གཅེས་པའི་ཟླ་བ་ལྔ་པ་ཨ། ཁྱོད་ཀྱིས་དབུགས་རིང་བོ་ལེན་ཞིང་། ཡིད་ལ་རབ་
ཏུ་བསམ་པ་ནི། མིག་སྔར་ཏེ། ས་འདི་མ་ཡིན་པར། ས་གཞན་པ་གང་ཞིག་སྟེ། བར་སྣང་
དང་། ལྗོན་པའི་སྟེང་དང་། གྲོང་གི་ཕྱི་དང་། ས་ཞིང་ཐོག་དང་། ནགས་ཚལ་དུ་དཔྱིད་ཀའི་
སྣང་ཚུལ་རྒྱས་བཞིན་ཡོད་ལ། ལྐོག་གྱུར་དང་མཛེས་སྡུག ཕུན་ཚོགས། བླ་མེད་ལ་ནི།
ཉམ་ཆུང་དང་བྱས་ཉེས་ཅན་གྱི་མིས་གོ་བ་ལེན་མི་ཐུབ། རྒྱུ་རྐྱེན་ཅི་ཡིན་མི་ཤེས་ཏེ། མིས་
ངུས་ནས་ངུ་ཅོ་ཞིག་བྱས་ན། ད་གཟོད་བཟང་སྙམ་མོ།
ན་ཀྱ། མོ་ལོ་ཉེར་གསུམ་ཡིན། ལོ་བཅུ་དྲུག་ལོན་པ་ནས་མོས་གནས་ལ་འགྲོ་བར་རེ་
བ་ཆེ་རབ་བྱེད་ཀྱིན་ཡོད། ད་ནི་མོ་ཨན་ཏེ་ལེ་ཨན་ཏེ་ལེ་ཨེ་ཆིའི་ཆུང་མར་སྟེར་རྒྱུ་བྱས་
སོང་། ན་གཞོན་འདི་ད་ལྟ་དྲ་མའི་ནང་རོལ་དུ་ལངས་ཡོད། མོ་ཁོར་དགའ། གཉེན་སྐར་ཟླ་
བ་བདུན་པའི་ཚེས་བདུན་ལ་གཏན་ཁེལ་བྱས་ཡོད། ཡིན་ཡང་མོ་དེ་འདྲ་དགའ་མེད་ལ།
ནུབ་མོར་གཉིད་མི་བཟང་། དགའ་བ་འཕེལ་བར་མི་འགྱུར། གཡོས་ཁང་ནི་འོག་ཁང་
སྟེ་ས་འོག་ན་ཡོད། ཡོངས་སུ་ཕྱེ་བའི་དྲ་མ་ལས་མོས་མི་རྣམས་ཀྱིས་བྲེལ་འཚུབ་བྱེད་པ་
དང་། གྲིས་ཐག་ཐག་རྡུང་བའི་སྒྲ་ཐོས་ཐུབ། འཁོར་མིག་ཅན་གྱི་སྒོ་ཕྱེ་བ་དང་གཏན་པའི་སྒྲ་
ཡང་ཐོས། དེ་ནས་བྱ་ཤ་བསྲེགས་མ་དང་སྐྱུར་ཁུ་བྲན་པའི་སེའུའི་དྲི་འཐུལ་འོང་།
རྒྱུ་རྐྱེན་ཅི་ཡིན་མི་ཤེས་ཏེ། མོས་འཚོ་བ་ནི་ཡོངས་སུ་ད་ལྟ་ལྟར་ནམ་ཡང་རོལ་བར་འགྱུར་
བ་དང་། འགྱུར་ལྡོག་མེད་ལ། མཐའ་ཡང་ཡོད་མི་སྲིད་པ་ལྟ་བུའི་ཚོར་བ་བྱུང་།
དུས་འདིར་མི་ཞིག་ཁང་བ་དབུས་མ་ནས་ཕྱིར་ཡོང་ལ། སྒོ་ཚོམས་སུ་ལངས་ནས་
བསྡད། མི་འདི་ནི་ཨེ་ལག་སྲན་རྡར་ཀྱི་མོ་ཧྥེ་ཨེ་ཆིའམ། འབོད་བདེ་བའི་སྒོ་ནས་ས་ཧྲ་
ཟེར་བ་དེ་ཡིན། ཁོ་ནི་ཉིན་བཅུའི་སྔོན་ལ་མོ་སི་ཁོ་ནས་ཁྱིམ་འདིར་མགྲོན་དུ་འོངས་པ་
ཡིན། སྔོན་ཆད་ཞིག་ལ་རྨོ་བོའི་ཤ་ཉེ་རིང་ཞིག་སྟེ། མི་དྲག་ཚང་ནས་སྐྱེས་པའི་ཡུགས་མོ་
མ་ལེ་ཨ·ཕི་ཏེ་ལོ་ཧྥུ་ན་སྟེ། བཞིན་ལ་ནད་མདོག་ཤར་བ། བུད་མེད་ཤ་སྐེམ་གཟུགས་ཆུང་
ཞིག་རྒྱུན་དུ་ཡོང་ནས་དབུལ་སྐྱོབ་ཞུ་བར་འོངས་པ་དེའི་བུ་ཡིན། མིང་ལ་ས་ཧྲ་ཟེར། རྒྱུ་
རྐྱེན་ཅི་ཡིན་མི་ཤེས་ཏེ། ཚང་མས་ཁོ་ནི་རི་མོ་མཁན་ཕུལ་བྱུང་ཞིག་ཡིན་ཟེར། ཁོའི་ཨ་
མ་ཚེ་ལས་འདས་རྗེས། རྨོ་བོའི་རང་གི་རྣམ་ཤེས་སྐྱོབ་པའི་ཆེད་དུ་དགེ་བ་བསྒྲུབས་ཏེ། ཁོ་
རང་མོ་སི་ཁོའི་ཁོ་མི་ས་ལོ་ཧྥུ་སི་ཁི་སློབ་གྲྭར་དཔེ་ཆ་འདོན་པར་བསྐྱལ་བ་རེད། ཕལ་ཆེར་
ལོ་གཉིས་ཀྱི་རྗེས་སུ་ཁོ་རི་མོའི་སློབ་གྲྭར་སྤར། དེར་ཕལ་ཆེར་ཁོས་ལོ་བཅོ་ལྔ་སློབ་སྦྱོང་
བྱས་ནས་འཛུགས་སྐྲུན་སྡེ་ཁག་ནས་མཐར་ཕྱིན་ཐུབ་པ་བྱུང་། འོན་ཀྱང་ཁོ་ནི་སྔ་མ་ཁོ་
ལྟར་འཛུགས་སྐྲུན་མཁན་ཞིག་བྱེད་མ་ཐུབ་པར། མོ་སི་ཁོའི་རྡོ་དཔར་བཟོ་གྲྭ་ཞིག་ཏུ་བྱ་
བ་བྱེད་པ་རེད། ཕལ་ཆེར་ལོ་རེའི་དབྱར་ཁར་ཁོ་རྨོ་བོའི་སར་ཡོང་བ་དང་། འོང་དུས་ནམ་
ཡང་ནད་ལྕི་མོ་བྱུང་ཡོད་པས། ཡུན་ཞིག་བསྡད་དེ་ནད་བཅོས་ཟུངས་གསོ་བྱེད་ཀྱིན་ཡོད།
ཁོ་སྒོ་ཚོམས་སུ་ལངས་ནས་ན་ཀྱ་མཐོང་བས། མོའི་མདུན་དུ་ཡོང་།
“ཁྱོད་ཚོའི་ས་འདི་སྐྱིད་གི” ཞེས་ཁོས་སྨྲས།
“དེ་སྨོས་ཅི་དགོས། ལོས་སྐྱིད། ཁྱེད་འདིར་སྟོན་ཁ་བར་བསྡད་ནས་སོང་ཨ།”
“ཡ་ལགས། ཕལ་ཆེར་དེ་འདྲ་ཡིན་རྒྱུ་རེད། ཡང་མིན་ན་ང་ཁྱོད་ཚོའི་འདིར་ཟླ་བ་
དགུ་པ་བར་འདུག་རྒྱུ་ཡིན།’
ཁོ་རྒྱུ་མཚན་མེད་པར་དགོད་བཞིན་དུ་མོའི་གམ་དུ་བསྡད།
“ང་འདིར་བསྡད་དེ་ཨ་མར་བལྟས་ཡོད།” ན་ཀྱས་སྨྲས་པ། “འདི་ནས་ཕར་
བལྟས་ན། མོ་དེ་འདྲའི་ལོ་གཞོན་པར་སྣང་། ཡིན་ཡང་ངའི་ཨ་མར་ཞན་ཆ་ཡོད་པ་སྨོས་ཅི་
དགོས།” མོ་ཁ་རོག་གེར་ཅུང་ཟད་བསྡད་རྗེས། ཁ་གསབ་བྱས་ཏེ། “ཡིན་ཡང་མོ་ནི་སྔར་
བཞིན་ཐུན་མོང་མ་ཡིན་པའི་བུད་མེད་ཅིག་ཡིན” ཞེས་ཟེར།
“རེད། ཧ་ཅང་བཟང་།” ཞེས་ས་ཧྲ་དེར་འཐད་ནས་སྨྲས་པ། “ཁྱེད་ཀྱི་ཨ་མ་
ནི་མོ་རང་ལ་མཚོན་ནས་བཤད་ན། བུད་མེད་སེམས་བཟང་གཅེས་སུ་འོས་པ་ཞིག་ཡིན་
པ་སྨོས་ཅི་དགོས། འོན་ཀྱང་ཁྱེད་ལ་ཇི་ལྟར་བཤད་དགོས་སམ། དེ་རིང་ནངས་མོར་
ང་སྟེས་དབང་གིས་ཁྱོད་ཚང་གི་གཡོས་ཁང་དུ་བལྟ་བར་སོང་བ་ན། དེ་རུ་ངས་གཡོག་མོ་
བཞི་ཐད་ཀར་མཐིལ་ཤིང་ཐོག་ཏུ་ཉལ་ཡོད་པ་མཐོང་། ཁོ་ཚོར་ཉལ་ཁྲི་མེད། ཉལ་ཐུལ་
ཉལ་གདན་རྙིང་ནས་ཧྲལ་ཧྲུལ་དུ་གྱུར་ཅིང་། དྲི་ངན་འཐུལ་འདུག ད་དུང་རྒྱ་ཤིག་དང་
འབུ་བསེ་ཙ་ཡོད། འདི་ལོ་ཉི་ཤུ་སྔོན་དང་ཇི་མ་ཇི་བཞིན་ཡིན། འགྱུར་ལྡོག་
ཅི་ཡང་བྱུང་མེད། འོ། རྨོ་བོ་ནི་གང་ལྟར་ཡང་ལོ་ལོན་ཡིན་པས། མོར་ཁག་འགེལ་མི་རུང་།
གོང་མ་ལྷས་མོར་མགོན་སྐྱབས་གནང་བར་ཞུ། ཡིན་ཡང་། ཁྱེད་ཀྱིས་ཨ་མས་ཧྥ་རན་སིའི་
སྐད་ཕལ་ཆེ་བ་བཤད་ཤེས་ལ། འཁྲབ་སྟོན་ལ་ཞུགས་ཀྱིན་ཡོད་པ་ཁྱོད་ཀྱིས་ཤེས་པ་རེད།
ངས་བསམས་ན། མོས་དེ་ཤེས་ན་འགྲིག”
ས་ཧྲས་སྐད་ཆ་སྨྲ་དུས། ནམ་ཡིན་ཡང་ཁོའི་ཕྲ་ཞིང་རིང་བའི་སོར་མོ་གཉིས་ཉན་
མཁན་གྱི་མདུན་དུ་སྲིང་གིན་འདུག
“ཅི་ཡིན་མི་ཤེས་ཏེ། འདི་གའི་དོན་རེ་རེ་ངས་ཡ་མཚན་པར་འདོད་ཅིང་། བལྟ་བར་
མི་ལོབ།” ས་ཧྲས་མུ་མཐུད་དེ་སྨྲས་པ། “འདི་གའི་མིས་ལས་ཀ་ཅི་ཡང་མི་བྱེད། འདྲེ་
ཡིས་ད་གཟོད་ཅི་ཡིན་ཤེས་སྲིད། ཁྱེད་ཀྱི་ཨ་མ་སྐུ་དྲག་གུང་ཇོའིྋལྕམ་ཞིག་དང་འདྲ་བར་
ཉིན་གང་བོར་ཕར་འགྲོ་ཚུར་འགྲོ་བྱས་ནས་འདུག རྨོ་བོས་ཀྱང་ལས་ཀ་ཅི་ཡང་མི་བྱེད།
ཁྱེད་ཀྱང་དེ་བཞིན་ཡིན། ཁྱེད་ཀྱི་ཁྱོ་བོ་བྱ་འགྱུར་ཨན་ཏེ་ལེ“ཨན་ཏེ་ལེ་ཨེ་ཆིས་ཀྱང་ལས་
ཀ་ཅི་ཡང་མི་བྱེད།”
སྐད་ཆ་འདི་འདྲ་ན་ཀྱས་ན་ནིང་གོ་མྱོང་ལ། གཞེས་ནིང་ལོར་ཡང་གོ་མྱོང་བ་འདྲ། ས་
ཧྲས་ཁ་གྲག་ན། ནམ་ཡིན་ཡང་སྐད་ཆ་འདི་འདྲ་སྨྲ་བ་མོས་ཤེས་ཡོད། སྔོན་ཆད་སྐད་ཆ་
འདི་ཐོས་ན་མོ་དགོད་རྒྱུ་ཡོང་མོད། འོན་ཀྱང་རྒྱུ་རྐྱེན་ཅི་ཡིན་པ་མི་ཤེས་ཏེ། ད་ལྟ་མོས་ཐོས་
ན་སུན་སྣང་སྐྱེས་འོང་།
“སྐད་ཆ་འདི་འདྲ་ནི་རྒན་མོའི་ཆིག་ལབ་ཡིན་པས། ངས་ཉན་ནས་བསུན་ཡོད།”
མོས་སྨྲ་ཞོར་དུ་ཡར་ལངས་ཏེ། “ཁྱེད་ཀྱིས་བསམ་བློ་བཏང་ནས་སྐད་ཆ་གསར་བ་རེ་
བཤད་ན་ད་གཟོད་བཟང” ཞེས་ཟེར།
ཁོ་བགད་བྱུང་། ཁོ་ཡང་ཡར་ལངས་ཏེ་གཉིས་ཀ་མཉམ་དུ་མ་ཁང་དུ་སོང་། མོའི་
གཟུགས་རིང་ཞིང་མཛེས། ལུས་ཀྱི་ཆ་ཚད་འགྲིག་ཅིང་ལྷུན་ཆགས་ཡིན། ད་ལྟ་ཁོ་དང་
གཤིབ་ནས་སོང་ན། ལུས་ཕུང་བདེ་ཐང་ཡིན་པ་མངོན་གསལ་ཡིན་ཞིང་། ལྭ་བའང་ཧ་ཅང་
མཛེས་པར་སྣང་། འདིའི་ཚོར་སྣང་ནི་མོར་ཡང་བྱུང་ཡོད་པས། ཁོའི་དོན་ལ་སེམས་སྐྱོ་བར་
མ་ཟད། རྒྱུ་རྐྱེན་ཅི་ཡིན་མི་ཤེས་པར་གཏོལ་མེད་ཀྱི་ཚོར་བ་ཞིག་བྱུང་།
“ཁྱེད་ཀྱིས་དགོས་མེད་ཀྱི་སྐད་ཆ་མང་པོ་བཤད་སོང་།” མོས་སྨྲས་པ། “འོ། ཁྱེད་ཀྱིས་
ད་ཅི་ངའི་ཨན་ཏེ་ལེ་གླེང་སོང་། ཡིན་ཡང་ཁྱེད་ནི་ཁོར་རྒྱུས་མེད་པ་ཁྱེད་ཀྱིས་ཤེས་དགོས། "
“ངའི་ཨན་ཏེ་ལེ་ཟེར། ཁོ་མ་གླེང་། ཁྱེད་ཀྱི་ཨན་ཏེ་ལེ། ང་ཁྱེད་ཀྱི་ལང་ཚོ་ལ་
ཕངས་པ་སྐྱེས་ཀྱིན་ཡོད།”
ཁོ་ཚོ་ཚོམས་ཆེན་དུ་སླེབས་ཚེ། ཚང་མ་བསྡད་དེ་ནུབ་ཚ་འཐུང་གིན་ཡོད། རྨོ་བོ་སྟེ།
ཁྱིམ་ཚང་འདིས་འབོད་སྟངས་ལྟར་ན། རྨོ་བོ་ལོ་ལོན་ནི་ཚོན་པོ། བཞིན་རས་ཧ་ཅང་མི་
སྡུག་པ། སྨིན་མ་གཉིས་རྫུབས་སྟུག་པ། ཁའི་ཡ་པོར་ན་བ་སྤུ་སྐྱེས་པ། སྐད་མགོ་ཧ་ཅང་མཐོ་
བ་ཞིག་ཡིན། མོའི་སྐད་ཆ་སྨྲ་སྟངས་དང་སྐད་གདངས་ལས་མོ་ནི་ཁྱིམ་ཚང་འདིའི་ཁྱིམ་
བདག་གཙོ་མོ་ཡིན་པ་ཤེས་ཐུབ། མོའི་རྒྱུ་ནོར་ནི་ཚོང་འདུས་ཀྱི་ཚོང་ཁང་ཁང་ཤར་འགའ་
དང་། ཀ་བ་ཟླུམ་པོ་དང་སྐྱེད་ཚལ་ཅན་གྱི་གནའ་དབྱིབས་ཀྱི་ཁང་བ་འདི་ཡིན། འོན་ཀྱང་
ཉིན་རེའི་ཞོགས་པར་མོས་གོང་མ་ལྷས་མོ་དབུལ་བོར་མི་འགྱུར་བའི་མགོན་སྐྱབས་བྱེད་
པར་གསོལ་བ་འདེབས་པར་མ་ཟད། ད་དུང་གསོལ་བ་འདེབས་ཞོར་དང་མཆི་མ་བཞུར་ཞོར་
བྱེད་པ་རེད། མོའི་མནའ་མ་སྟེ། ན་ཀྱའི་ཨ་མ་ནི་ན་ཨེ་ཝན་ནོ་ཧྥུ་ན་ནི། སྐྲ་སེར་པོ་ཡིན་པ།
སྐེད་པ་ཕྲ་བར་བསྡམས་པ། མིག་ཤེལ་སྣར་ཞོན་གོན་པ། ལག་པའི་མཛུབ་མོ་རེ་རེར་རྡོ་རྗེ་ཕ་
ལམ་གྱི་སོར་གདུབ་གོན་པ་ཞིག་ཡིན།
ཆོས་རྫི་ཨན་ཏེ་ལེ་ནི་རྒད་པོ་སོ་མེད་ཤ་སྐེམ་ཞིག་ཡིན།
ཁོའི་གདོང་གི་རྣམ་འགྱུར་ལ་བལྟས་ན། ཁོར་དགོད་བྲོ་བའི་སྐད་ཆ་ཞིག་བཤད་རྒྱུ་ཡོད་པ་
ལྟར་སྣང་། ཁོའི་བུ་ཨན་ཏེ་ལེ“ཨན་ཏེ་ལེ་ཨེ་ཆི་སྟེ། ན་ཀྱའི་ཁྱོ་བོ་བྱ་འགྱུར་ནི། ཕོ་གསར་གེལ་
བོ་ཕོ་ཡག སྐྲ་འཁྱིལ་བ་ཞིག་ཡིན་ཞིང་། བཟོ་ལྟ་ནི་འཁྲབ་སྟོན་པའམ་རི་མོ་མཁན་ཞིག་དང་
འདྲ། ཁོ་ཚོ་གསུམ་པོས་གཉིད་འགུག་རྩལ་གླེང་གིན་ཡོད།
ཁྱོད་ངའི་སར་ད་གཟའ་འཁོར་གཅིག་ལ་བསྡད་ན། ལུས་ཕུང་སོས་ཐུབ་རྒྱུ་རེད།”
རྨོ་བོ་ཁ་ཚུར་འཁོར་ཏེ་ས་ཧྲ་ལ་སྨྲས་པ། “ངེས་པར་དུ་ཟ་མ་མང་པོ་ཟ་དགོས། ཁྱོད་ལ་
བལྟས་ན་ཅི་ཞིག་ལ་རིགས་གི” མོས་དངན་པ་ཞིག་འཐེན་ཏེ། “ཁྱོད་ཀྱི་བཟོ་ལྟ་ནི་ངོ་མ་
སྐྲག་པ་ཞིག་རེད། ངོ་མ་ལྡོམ་བུར་གྱུར་འདུག” ཅེས་སྨྲས།
“ཨ་ཕས་བསྩལ་བའི་རྒྱུ་ནོར་བག་མེད་དུ་སྤྱད་དེ་གཟད”རྗེས།” ཆོས་རྫི་ཨན་ཏེ་
ལེའི་མིག་འཛུམ་བཞིན་དལ་ལྷོད་ལྷོད་ཀྱིས་སྨྲས་པ། “མི་སེམས་མི་ཤེས་པའི་དུད་འགྲོ་
དང་ལྷན་དུ་འཚོ་བར་སོང་།”
ང་ངའི་ཨ་ཕར་དགའ།” ཨན་ཏེ་ལེ་ཨན་ཏེ་ལེ་ཨེ་ཆིས་དེ་སྐད་སྨྲས་པ་དང་།
ཨ་ཕའི་ཕྲག་པར་རེག་སྟེ། “ཁོང་ནི་རྒད་པོ་ཧ་ཅང་བཟང་བོ་ཞིག་ཡིན། རྒད་པོ་བྱམས་
སེམས་ཅན་ཞིག་ཡིན" ཞེས་ཟེར།
ཚང་མ་ཡུད་ཙམ་ལ་ཁ་རོག་གེར་བསྡད། ས་ཧྲ་གློ་བུར་དུ་བགད་པ་དང་། ལག་ཕྱིས་
ཀྱིས་ཁ་བཀབ།
ཆོས་རྫི་ཨན་ཏེ་ལེས “འདི་ལྟར་བཤད་ན། ཁྱེད་གཉིད་འགུག་རྩལ་ལ་ཡིད་ཆེས་པ་
རེད་ལོ” ཞེས་ནི་ན་ཨེ་ཝན་ནོ་ཧྥུ་ན་ལ་དྲིས།
“ངས་ཀྱང་ཐག་ཆོད་པོས་ང་ཡིད་ཆེས་ཞེས་བཤད་མི་ཐུབ་པ་སྨོས་ཅི་དགོས” ཞེས་
ནི་ན་ཨེ་ཝན་ནོ་ཧྥུ་ནས་ལན་བཏབ་པ་དང་། གདོང་ནས་གཟབ་ནན་དང་། ཐ་ན་བཙན་
དྲག་གི་ཉམས་ཤིག་མངོན་ཏེ། “རང་བྱུང་ཁམས་ན་གསང་བ་ལྐོག་གྱུར་དང་གོ་བ་ལོན་
ཐབས་མེད་པ་མང་པོ་ཡོད་པ་ངེས་པར་དུ་ཁས་ལེན་དགོས” ཞེས་སྨྲས།
“ཁྱེད་ཀྱི་སྐད་ཆར་ང་ཡོངས་སུ་འཐད་པ་ཡིན། ཡིན་ཡང་ངས་ཁ་གསབ་བྱེད་དགོས་
པ་ཞིག་ནི། ཆོས་ལུགས་དད་པས་ང་ཚོར་གསང་བ་ལྐོག་གྱུར་གྱི་མངའ་ཁོངས་ཀྱི་རྒྱ་རབ་ཏུ་
ཇེ་ཆུང་དུ་བཏང་ཡོད།"
བྱ་ཤ་བསྲེགས་མ་ཚོན་པོ་ཆེན་པོ་ཞིག་བཀྱགས་ནས་འོང་། ཆོས་རྫི་ཨན་ཏེ་ལེ་དང
ནི་ན་ཨེ་ཝན་ནོ་ཧྥུ་ནས་སྔར་བཞིན་ཁ་བརྡ་བྱེད། ནི་ན“ཨེ་ཝན་ནོ་ཧྥུ་ནའི་སོར་མོ་ནས་རྡོ་
རྗེ་ཕ་ལམ་གྱི་འོད་ལམ་ལམ་འཚེར། རྗེས་སུ་མོ་ཉམས་འུར་བ་དང་། མིག་མཐར་མཆི་མ་
འཁྱིལ་ནས་གོར་རོ་རོ་བྱེད།
“ངས་ཁྱེད་དང་རྩོད་པ་བྱེད་མི་ཕོད་མོད།” མོས་སྨྲས་པ། “འོན་ཀྱང་། འཚོ་བའི་
ཁྲོད་དུ་འགྲེལ་བཤད་བྱེད་མི་ཐུབ་པའི་དེ་འདྲའི་གསང་བ་མང་པོ་ཡོད་པར་ཁྱེད་ཀྱང་
འཐད་པ་ཡིན་རྒྱུ་རེད། "
“ངས་ཁྱེད་ལ་ཁག་ཐེག་བྱེད་ཐུབ་སྟེ། གཅིག་ཀྱང་མེད།”
ནུབ་ཚ་འཐུངས་རྗེས། ཨན་ཏེ་ལེ“ཨན་ཏེ་ལེ་ཨེ་ཆིས་མགུལ་སྦྲེང་དཀྲོལ་བ་དང་། ནི་
ན་ཨེ་ཝན་ནོ་ཧྥུ་ནས་རྣོ་སྦྲེང་དཀྲོལ་ནས་ཁོར་རམ་འདེགས་བྱས། ལོ་བཅུའི་སྔོན་ལ་ཁོ་
སློབ་གྲྭ་ཆེན་མོའི་སྐད་ཡིག་སྡེ་ཁག་ནས་མཐར་ཕྱིན། ཡིན་ཡང་ས་ཆ་གང་ཞིག་ཏུའང་བྱ་
བ་རྩ་བ་ནས་བྱས་མ་མྱོང་། གཏན་ཁེལ་གྱི་བྱ་བ་ཡང་མེད། ལན་རེར་སྙིང་རྗེར་དམིགས་
པའི་རོལ་མོ་དཀྲོལ་ཚོགས་སུ་ཞུགས་པ་ཁོ་ན་ཙམ་ཡིན། གྲོང་ཁྱེར་གྱི་མི་ཚང་མས་ཁོར་སྒྱུ་
རྩལ་བ་ཞེས་འབོད།
ཨན་ཏེ་ལེ་ཨན་ཏེ་ལེ་ཨེ་ཆིས་མགུལ་སྦྲེང་དཀྲོལ་བ་དང་། ཚང་མས་ཁ་རོག་གེར་ཉན་
ནས་འདུག ཅོག་ཙེའི་ཐོག་ཏུ་ཇ་དེམ་དུ་ཇ་དལ་བར་གདུ་བཞིན་འདུག ས་ཧྲ་གཅིག
པུས་ཇ་འཐུང་གིན་ཡོད། རྗེས་སུ་ཅོང་སྒྲ་ཐེངས་བཅུ་གཉིས་གྲག་པ་དང་། མགུལ་སྦྲེང་གི་
སྐུད་པ་གཅིག་གློ་བུར་དུ་ཆད་པ་ན། ཚང་མ་བགད་པ་དང་། དེ་ནས་བྲེལ་བའི་ངང་ལངས་
ནས་གྱེས་ཁ་ཞུས།
ན་ཀྱས་ཁྱོ་བོ་བྱ་འགྱུར་སྒོ་ཕྱིར་བསྐྱལ་རྗེས། ཕྱིར་ཐོག་ཁང་དུ་སོང་སྟེ་རང་གི་ཁང་
བའི་ནང་དུ་འཛུལ། མོ་དང་ཨ་མ་ཐོག་ཁང་དུ་བསྡད་ཡོད། (འོག་ཁང་དུ་རྨོ་བོ་གཅིག་པུ་བསྡད་
ཡོད) འོག་ཁང་དུ་གཡོག་པོས་ཚོམས་ཆེན་གྱི་གློག་གཟིམས་སོང་། ས་ཧྲ་སྔར་བཞིན་དེར་
བསྡད་དེ་ཇ་འཐུང་གིན་ཡོད། ཁོས་ནམ་ཡང་མོ་སི་ཁོའི་སྲོལ་ལྟར་ཇ་ཡུན་རིང་ལ་འཐུང་བ་
དང་། ཡུད་ཙམ་ལ་ཇ་ཕོར་བ་བདུན་འཐུང་སོང་། ན་ཀྱས་ལྭ་ཕུད་དེ་མལ་དུ་ཉལ། གཡོག་
མོས་འོག་ཁང་ལ་ཡུན་ཞིག་ལ་གད་བདར་བྱས་པ་དང་། རྨོ་བོས་སྡུག་སྨོས་འདོན། མཐར་
ཐམས་ཅད་ལྷིང་འཇགས་སུ་གྱུར་ལ། ལན་རེར་འོག་ཁང་གི་ས་ཧྲའི་ཁང་བ་རུ་ཁོ་ཕོ་སྐད་
གདངས་དམས་མཚམས་མེད་ལུ་བའི་སྐད་ཐོས་པ་ཙམ་ཡིན།
གཉིས་པ།
ན་ཀྱ་སད་དུས་ཆུ་ཚོད་གཉིས་པ་ཙམ་ཡིན། ནམ་ལང་གིན་ཡོད། མེལ་ཚེ་བས་གང་
ཞིག་ཏུ་ཐུན་བརྡ་གཏོང་གིན་ཡོད། ཉལ་ཁྲི་ཧ་ཅང་འབོལ་བས། ཉལ་ན་མི་སྐྱིད་པས་མོ་ཉལ་
མི་འདོད། ན་ཀྱ་ཉལ་ཁྲི་ཐོག་ཏུ་ཙོག་ནས་བསྡད། སྔོན་ཆད་ཀྱི་ཟླ་བ་ལྔ་པའི་དགོང་མོ་དག་
དང་འདྲ་བར་མོའི་ཡིད་ལ་སེམས་དོན་དྲན་གྱིན་འདུག མོའི་བསམ་པ་ནི་མདང་དང་
འདྲ་ཞིང་། ནམ་ཡང་དེ་གཅིག་པུ་ཡིན་ཏེ། སྣ་རྐྱང་དང་། དགོས་པ་མེད་པ། མི་སེམས་ནས་
མི་གཏོང་བ་དེ་ཡིན་ཏེ། ཨན་ཏེ་ལེ་ཨན་ཏེ་ལེ་ཨེ་ཆིས་མོར་ཇི་ལྟར་གུས་ཞབས་བྱེད་མགོ་
བརྩམས་པ་དང་། གཉེན་བསླངས་པ། མོས་ཇི་ལྟར་དང་ལེན་བྱས་པ་དང་། རྗེས་སུ་མོས་རིམ་
བཞིན་སེམས་བཟང་རིག་བཟང་གི་མི་འདིར་བརྩི་བཀུར་ཇི་ལྟར་བྱས་པ་དྲན། ཡིན་ཡང་ད་
ལྟ་གཉེན་སྐར་དང་ཟླ་བ་གཅིག་མ་གཏོགས་མེད་པ་རེད། རྒྱུ་རྐྱེན་ཅི་ཡིན་མི་ཤེས་ཏེ། མོའི་
སེམས་མི་བདེ་ཞིང་སྐྲག་སྣང་བྱུང་མགོ་བརྩམས་པ་དང་། གང་ཡིན་འདི་ཡིན་མི་ཤེས་པའི་སྐྱོ་
སྣང་སྐྱེ་བའི་དོན་ཅི་ཞིག་གིས་མོར་སྒུག་འདུག་པ་དང་འདྲ་བའི་ཚོར་བ་བྱུང་།
“ཏིང་ཏིང་ཐག་ཐག ཏིང་ཏིང་ཐག་ཐག” མེལ་ཚེ་བས་སྒྱིད་ལུག་ངང་ཐུན་
བརྡ་རྡུང་གིན་ཡོད། “ཏིང་ཏིང་ཐག་ཐག ཏིང་ཏིང་ཐག་ཐག
མོས་དབྱིབས་རྙིང་བའི་དྲ་མ་ཆེན་པོ་ལས་སྐྱེད་ཚལ་མཐོང་ཐུབ། ཅུང་རིང་བའི་ས་
ན་ལི་ཤི་སྨུག་པོ་ཚང་ཚིང་དུ་སྐྱེས་ཤིང་མེ་ཏོག་བཞད་ཡོད། མེ་ཏོག་ནི་གཉིད་མ་སད་དུ་
འདུག་ཅིང་གྲང་ནས་ནེམ་ནེམ་དུ་ཡོད། སྨུག་པ་དཀར་བོང་བོང་དལ་གྱིས་ལྡང་ནས་ལི་ཤི་
སྨུག་པོའི་ཚལ་དུ་འཐིབ་པ་དང་། དེ་བཏུམ་རྩིས་བྱེད་པ་ལྟར་སྣང་། རྒྱང་གི་ལྗོན་པའི་མགོ་
ན་གག་པ་མཆུ་དཀར་ཀྭ་ཀྭ་ཞེས་གྲག་གིན་འདུག
“བདག་གི་གོང་མ་ལྷ་ཨ། ང་འདི་ལྟར་སྐྱོ་དོན་ཅི་ཡིན།”
ཕལ་ཆེར་གནས་ལ་འགྲོ་ཁའི་བུ་མོ་རེ་རེར་འདི་ལྟའི་ཚོར་སྣང་ཡོད་སྲིད་པ་ཡིན་
ཡང་སྲིད། དེ་ཡང་སུས་ཤེས་སམ། དེ་མིན་ན་ས་ཧྲའི་ཤན་ཞུགས་པ་ཡིན་ནམ། ཡང་གཅིག་
བཤད་ན། བསྟུད་མར་ལོ་འགར་ས་ཧྲས་དཔེ་ཆ་བློར་འདོན་པ་ལྟར་ཐོག་ཐག་ཏུ་འདི་ལྟར་
བཤད་ཀྱིན་ཡོད། ཁོས་བཤད་ན་ནམ་ཡང་རྣམ་འགྱུར་ལྷད་མེད་ཡིན་ལ། ཡ་མཚན་ཡང་
ཡིན། འོན་ཀྱང་མོའི་ཀླད་པའི་ནང་ནས་ས་ཧྲ་མི་ཡལ་བར་འདུག་དོན་ཅི་ཞིག་ཡིན། ཅི་
ཞིག་ཡིན།
མེལ་ཚེ་བས་ཐུན་བརྡ་གཏོང་མཚམས་སྔར་ནས་བཞག་ཟིན། དྲ་མའི་ཁ་དང་སྐྱེད་
ཚལ་དུ་བྱེའུ་ཀྱུར་ཀྱུར་གྲག སྐྱེད་ཚལ་གྱི་སྨུག་པ་ཡང་དྭངས་སོང་། མཐའ་སྐོར་གྱི་སྣང་ངོ་
ཅོག་ལ་དཔྱིད་ཀྱི་ཉི་འོད་འཕྲོས་ཏེ་གསལ་བོར་གྱུར་ཅིང་། དགའ་ཞིང་འཛུམ་པ་ལྟར་སྣང་།
ཅང་མ་འགོར་བར་སྐྱེད་ཚལ་ཡོངས་ཉི་མས་དྲོད་ཁོལ་ལྡན་པར་བྱས་ཤིང་། ཉི་འོད་ཀྱིས་
རེག་པས་གཉིད་ལས་སད་པ་དང་། ལོ་མའི་ཐོག་གི་ཟིལ་བར་རྡོ་རྗེ་ཕ་ལམ་གྱི་གཟི་འོད་ལྟ་
བུ་འཚེར་རོ། །སྔར་ནས་ས་རྒོད་དུ་བསྐྱུར་བའི་སྐྱེད་ཚལ་འདི་ཞོགས་པ་འདིར་ལོ་ན་གཞོན་
ཞིང་མཛེས་སྡུག་ལྡན་པར་སྣང་ངོ་།
རྨོ་བོ་ཡང་སད་འདུག ས་ཧྲ་སྐད་རྩུབ་མོས་ལུ་ཡིན་ཡོད། ན་ཀྱས་འོག་ཁང་དུ་ཁོ་
ཚོས་ཇ་ཐབ་ཁྱེར་འོངས་པ་དང་། རྐུབ་སྟེགས་སྤོར་བ་ཐོས་ཐུབ།
དུས་ཚོད་འགྲོ་བ་ཧ་ཅང་དལ། ན་ཀྱ་སྔ་མོར་ལངས་ནས་སྐྱེད་ཚལ་དུ་འཆམ་འཆམ་
ཡུན་རིང་བྱས། ཞོགས་པས་དུས་བསྒྱངས་ཏེ་ད་དུང་ཕར་མི་འགྲོ།
རྗེས་སུ་ནི་ན-ཨེ་ཝན་ནོ་ཧྥུ་ནའི་མཆི་མས་སྦགས་པའི་གདོང་མངོན་འོང་ལ། ལག་ཏུ་
གཏེར་ཆུ་ཕོར་བ་གང་བཟུང་ཡོད། མོ་བླ་འགུག་ཐབསདང་ཚུལ་བསྟུན་ནད་བཅོས་བྱེད་
ཐབསལ་སྤྲོ་བ་ཆེ་བས། དེའི་ཕྱོགས་ཀྱི་དཔེ་ཆ་མང་པོར་ལྟ་བ་དང་། རང་གི་སེམས་སུ་
དོགས་པ་སྐྱེས་ཚུལ་གླེང་བར་དགའ། དེ་ཐམས་ཅད་ནི་ན་ཀྱས་བལྟས་ན། དོན་ཟབ་ཅིང་
ལྐོག་གྱུར་གྱི་དོན་སྙིང་ལྡན་པ་ཞིག་ཡིན་པ་འདྲ། དེའི་དུས་སུ་ན་ཀྱས་ཨ་མར་འོ་ཞིག་བྱས་
ཤིང་། ཁོ་གཉིས་གཤིབ་ནས་སོང་།
“ཨ་མ། ཁྱེད་ངུ་དོན་ཅི་ཞིག་ཡིན” ཞེས་ན་ཀྱས་དྲིས།
“མདང་ངས་སྒྲུང་གཏམ་འབྲིང་བ་ཞིག་ལ་བལྟས། དེར་རྒད་པོ་ཞིག་དང་ཁོའི་བུ་མོ་
བྲིས་ཡོད། རྒད་པོས་ལས་ཁུངས་ཤིག་ཏུ་བྱ་བ་སྒྲུབ་ཀྱིན་ཡོད། བློ་ཡུལ་ལས་འདས་པ་ཞིག་
ལ་ཁོའི་མགོ་བ་དེ་ཁོའི་བུ་མོར་དགའ་སོང་བ་རེད། ངས་བལྟས་ནས་ཚར་མེད། ཡིན་ཡང་
དེའི་ནང་གི་ཆ་གཅིག་ལ་བལྟས་ན། བཟོད་གླགས་མེད་པར་མཆི་མ་ཤོར་བ་རེད།” ནི་
ན•ཨེ་ཝན་ནོ་ཧྥུ་ནས་དེ་སྐད་སྨྲས་པ་དང་། ཕོར་བའི་ནང་གི་ཆུ་ཧུབ་གང་འཐུངས་ཏེ། “ད་
ནངས་ངས་དེ་དྲན་ནས་ཡང་ངུས་པ་ཡིན” ཞེས་ཟེར།
“ཉི་མ་འདི་འགར་ངའི་སེམས་དེ་འདྲ་མི་སྐྱིད” ཅེས་ན་ཀྱས་སྨྲས་རྗེས། ཁ་རོག་
གེར་ཡུད་ཙམ་བསྡད་དེ། "ང་ནུབ་མོར་གཉིད་མི་ཐུབ་དོན་ཅི་ཞིག་ཡིན་ནམ” ཞེས་ཟེར།
“གཅེས་གོ ངས་མི་ཤེས་གི ང་ནུབ་མོར་གཉིད་མི་འོང་བའི་དུས་རེར། ངས་མིག
དམ་པོར་བཙུམས་པ་ཡིན། འདི། འདི་ལྟར་བྱས་པར་མ་ཟད། སེམས་སུ་ཨན་ན་ཁ་ལེ་ནིན་
ན་ཇི་ལྟར་འགྲོ་བ་དང་སྐད་ཆ་བཤད་སྟངས་དྲན་པ་དང་། ཡང་ན་གནའི་ལོ་རྒྱུས་གནས་
ཚུལ་ཞིག་ཡིད་ལ་བསམས་པ་ཡིན།”
ན་ཀྱའི་བསམ་པར་ཨ་མས་རང་གི་རྒྱུས་ལོན་གྱིན་མེད་པར་མ་ཟད། རྒྱུས་ལོན་ཡང་
མི་སྲིད་སྙམ། འདི་ནི་མོའི་མི་ཚེ་ལ་ཐེངས་དང་པོར་འདི་ལྟའི་ཚོར་བ་བྱུང་བ་ཡིན། མོ་ཐ་
ན་སྐྲག་ཅིང་། གང་དུ་ཡིབ་ན་སྙམ། མོ་རང་གི་ཁང་བའི་ནང་དུ་ལོག
ཕྱི་དྲོའི་ཆུ་ཚོད་གཉིས་པར། ཁོ་ཚོ་མཉམ་དུ་བསྡད་དེ་དྲོས་ཇ་འཐུང་། ཉིན་དེ་ནི་རེས་
གཟའ་གསུམ་པ་སྨྱུང་གནས་ཀྱི་ཉི་མ་ཡིན། དེའི་རྐྱེན་གྱིས་རྨོ་བོར་ཁྱེར་ཡོང་བ་ནི་དཀར་
ཟས་ཉུང་མ་དམར་པོའི་ཁུ་བ་དང་ཉ་ལེབ་ཀྱི་སྐྱོ་མ་ཡིན།
རྨོ་བོར་དགོད་ཁ་སློང་ཆེད་དུ་ས་ཧྲས་རང་གི་དམར་ཟས་ཁུ་བ་འཐུང་ལ། དཀར་ཟས་
ཉུང་མའི་ཁུ་བའང་འཐུང་། ཚང་མས་ཟ་མ་ཟ་དུས། ཁོས་ཐོག་ཐག་ཏུ་ཁ་མཚར་བཤད་
མོད། འོན་ཀྱང་ཁོའི་ཁ་མཚར་ནི་བཤད་ཀོབ་པོ་ཡིན་ལ། ཐམས་ཅད་ལ་བཀྱོན་དོན་ལྡན་
པས། ཡོངས་སུ་དགོད་མི་བྲོ་བར་གྱུར། ཁ་མཚར་བཤད་ཐེངས་རེར། ཁོས་ནམ་ཡང་ཧ་ཅང་
ཕྲ་ཞིང་སྐེམ་པོ་ཡིན་པའི་སོར་མོ་བསྒྲེངས་པ་ན། མིའི་ཡིད་ལ་ཁོ་ན་བ་ཧ་ཅང་ལྗིད་པ་དང་།
ཕལ་ཆེར་འཇིག་རྟེན་འདིར་འཚོ་ཡུན་མི་རིང་བའི་སྣང་བ་སྟེར་བས། སུ་ཡིན་ཡང་ཁོའི་
ཆེད་དུ་སེམས་སྡུག་ནས་མཆི་མ་ཤོར་བ་རེད།
དྲོས་ཇ་འཐུངས་རྗེས། རྨོ་བོ་རང་གི་ཁང་བར་ངལ་གསོ་རུ་སོང་། ནི་ན་ཨེ་ཝན་ནོ་ཧྥུ་
ནས་རྣོ་སྦྲེང་ཡུད་ཙམ་དཀྲོལ་རྗེས། ཡང་བུད་སོང་།
“ཨ། སྙིང་ཉེ་ན་ཀྱ་ལགས།” ས་ཧྲས་ཁོའི་འཆར་ཅན་གྱི་དྲོས་ཇ་འཐུངས་རྗེས་ཀྱི་ཁ་
བརྡ་བྱས་བྱུང་། “ཁྱེད་ཀྱིས་ངའི་སྐད་ཆར་ཉན་ན་ད་གཟོད་བཟང་། ཁྱེད་ཀྱིས་ངའི་སྐད་
ཆར་ཉན་ན་ད་གཟོད་བཟང་།”
མོ་དབྱིབས་རྙིང་གི་རྐུབ་སྟེགས་མཐའ་ར་མའི་ཐོག་ཏུ་བསྡད་འདུག་ཅིང་། རྒྱབ་ཕྱིར་
བསྙེས། མིག་ཟུང་བཙུམས་ནས་འདུག ཁོས་ཁང་བའི་ནང་དུ་དལ་གྱིས་འཆག་ལ། གྲུ་ག་
འདི་ནས་ཕ་གིའི་གྲུ་གར་འགྲོ།
“ཁྱེད་ཕྱི་རུ་སོང་ནས་དཔེ་ཆ་བཏོན་ན་ད་གཟོད་བཟང་།” ཁོས་སྨྲས་པ། “སློབ་
གསོ་ཐོབ་པའི་བླ་མེད་ཀྱི་མི་ཁོ་ན་ད་གཟོད་དོན་སྙིང་ལྡན་པའི་མི་ཡིན་ལ། ཁོ་ཚོ་ཁོ་ན་ནི་
ད་གཟོད་སྤྱི་ཚོགས་ལ་དགོས་མཁོ་ཡོད་པའི་མི་ཡིན། འདི་འདྲའི་མི་ཇི་ལྟར་མང་ན། ལྷ་
ཡུལ་ནི་མི་ཡུལ་དུ་འོང་བའང་མགྱོགས་པ་ཡིན། དེ་ཤེས་དགོས། དུས་དེ་སླེབས་ན། ཁྱོད་
ཚོའི་གྲོང་ཁྱེར་འདིར་རིམ་གྱིས་རྡོ་གཅིག་ཀྱང་མེད་པར་འགྱུར། ཆོ་འཕྲུལ་ཞིག་བསྟན་པ་
དང་འདྲ་བར། ཐམས་ཅད་འགྲེ་ལྡོག་ཅིག་བྱེད་སྲིད་ལ། ཐམས་ཅད་ཀྱི་རྣམ་པ་འགྱུར་འགྲོ་
བ་རེད། དུས་དེ་སླེབས་ན། འདི་རུ་མཚར་སྡུག་གི་གཞས་ཡས་ཁང་དང་། ངོ་མཚར་བའི་
སྐྱེད་མོས་ཚལ་དང་། ཡ་མཚན་པའི་གྱེན་འཕྱུར་ཆུ་མིག་དང་། ཕུལ་བྱུང་གི་མི་སོགས་ཡོད་
པར་འགྱུར། ཡིན་ཡང་དེ་ནི་ཆེས་འགངས་ཆེ་བར་མི་བརྩི། ཆེས་འགངས་ཆེ་བ་ནི་ང་
ཚོའི་མང་ཚོགས་ཟེར་བ་སྟེ། ད་ལྟའི་འདི་འདྲའི་འཚོ་བ་སྡུག་པོ་ཡིན་པའི་མང་ཚོགས་ནི།
དུས་དེར་སླེབས་ཚེ་ཡོད་པར་མི་འགྱུར། རྒྱུ་མཚན་ནི་མི་སོ་སོར་དད་པ་ཡོད་པར་འགྱུར་
ཞིང་། མི་སོ་སོས་རང་ཉིད་ཅི་ཞིག་ལ་འཚོ་བ་ཤེས་པར་འགྱུར་བས། དེ་ནས་བཟུང་སྟེ་མང་
ཚོགས་ཁྲོད་དུ་སོང་ནས་རྒྱབ་སྐྱོར་བཙལ་བའི་མི་ཞིག་ཡོད་མི་སྲིད་པ་རེད། སྙིང་སྡུག་གི་
བུ་མོ་བཟང་བོ་ལགས། སོང་ཡ། ཁོ་ཚོ་ཚང་མར་ཤོད་ཡ། འདི་ལྟའི་རྫིང་བུ་ཆུ་རུལ་ལྟ་བུ་
དང་། ཉོབ་པོ། ཉེས་ཅན་གྱི་འཚོ་བ་འདིར་ཁྱེད་རང་བསུན་པ་ཤོད། མ་མཐའ་ཡང་ཁྱེད་རང་
གིས་གནས་ལུགས་འདི་ཤེས་ན་ད་གཟོད་འགྲིག”
“ས་ཧྲ། བྱེད་མི་ཐུབ། ང་གཉེན་སྒྲིག་བྱེད་རྒྱུ་ཡིན།”
“འེ། ཆོག་གི་ཡ། དོན་འདི་རིགས་སུ་ལ་དགོས་པ་ཡོད་དམ།”
ཁོ་ཚོ་སྐྱེད་ཚལ་དུ་སོང་ནས་ཡུད་ཙམ་ལ་འཆག་འཆག་བྱས།
“གང་ལྟར་ཡང་། བདག་གི་སྙིང་ཉེ་ལགས། ཁྱེད་ཀྱིས་བསམ་བློ་གཏོང་དགོས་ཏེ།
ཁྱེད་ཚོའི་འདི་འདྲའི་སྐྱིད་འདོད་ལས་བྱོལ་གྱི་འཚོ་བ་ནི་ཅི་འདྲའི་མི་གཙང་བ་དང་། ཅི་
འདྲའི་ལས་རྒྱུ་འབྲས་དང་མི་མཐུན་པ་ཞིག་ཡིན་པ་ཁྱེད་ཀྱིས་ཤེས་དགོས།” ས་ཧྲས་མུ་
མཐུད་དེ་སྨྲས་པ། “དཔེར་ན། ཁྱེད་དང་། ཁྱེད་ཀྱི་ཨ་མ། ཁྱེད་ཀྱི་རྨོ་བོ་ཚང་མས་ལས་ཀ་
ཅི་ཡང་མི་བྱེད་ན། གཞན་གྱིས་ཁྱོད་ཚོར་ལས་ཀ་བྱེད་ཀྱིན་ཡོད་པས། ཁྱོད་ཚོས་གཞན་གྱི་
ཚེ་སྲོག་རྔམ་ཟ་བྱེད་ཀྱིན་ཡོད་ཅེས་བཤད་ཆོག་པ་རེད། འདི་ལྟར་བྱས་ན་གཙང་མ་རེད་
དམ། སྐྱུག་བྲོ་བ་ཞིག་མ་རེད་དམ། འདི་ཁྱེད་ཀྱིས་ཤེས་དགོས་པ་རེད།”
ན་ཀྱས “རེད། སྐད་ཆ་འདི་བདེན་པ་རེད” ཅེས་སྨྲ་འདོད་ཅིང་། མོས་ད་དུང་རང་
གིས་ཀྱང་དེ་ཤེས་པ་སྨྲ་འདོད་མོད། འོན་ཀྱང་མིག་མཐར་མཆི་མ་འཁྱིལ་བྱུང་བས། མོས་གློ་
བུར་དུ་ཅི་ཡང་མི་སྨྲ་ལ། སེམས་བློང་བློང་བོར་གྱུར་པས། ཕྱིར་རང་གི་ཁང་བར་ལོག་སོང་།
ས་སྲོས་ལ་ཉེ་དུས། ཨན་ཏེ་ལེ•ཨན་ཏེ་ལེ་ཨེ་ཆི་སླེབས་བྱུང་། ཁོས་འཆར་ཅན་ལྟར་
མགུལ་སྦྲེང་ཡུན་རིང་དཀྲོལ། ནམ་ཡིན་ཡང་ཁོ་སྐད་ཆ་སྨྲ་བར་མི་དགའ། མགུལ་སྦྲེང་
དཀྲོལ་བར་དགའ། ཕལ་ཆེར་མགུལ་སྦྲེང་དཀྲོལ་བས་སྐད་ཆ་མ་སྨྲས་ན་ཆོག་པ་རེད། ཆུ་
ཚོད་བཅུ་གཅིག་པར་སླེབས་ཚེ། ཁོས་ལྭ་རིང་གྱོན་ནས་གྱེས་ཁ་ཞུས་ཏེ་ཕྱིར་ལོག་རྩིས་
བྱེད་། ཡིན་ཡང་ན་ཀྱ་པང་དུ་བསྡམས་ཏེ། རྔམ་པས་མོའི་གདོང་དང་ཕྲག་པ། ལག་པར་
འོ་བྱས།
“གཅེས་གོ ངའི་སྙིང་སྡུག་མ། ངའི་མཛེས་མ།” ཁོས་ལྡབ་ལྡིབ་ཏུ་སྨྲས་པ།
“ཨ། ང་ཅི་འདྲའི་སྐྱིད་པ་ལ། ང་སྐྱིད་ནས་སེམས་དགའ་བས་མྱོས་ཐལ།”
ཡིན་ཡང་མོའི་ཚོར་སྣང་དུ་སྐད་ཆ་འདི་སྔོན་ཆད་སྔོན་ཆད་ཞིག་ལ་ཐོས་མྱོང་བའམ།
ཡང་ན་ས་ཆ་གང་ཞིག་ཏུ་ཐོས་མྱོང་བའམ། སྒྲུང་གཏམ་དུ་བཀླགས་མྱོང་བ་སྟེ། སྔར་
ནས་བོར་ཟིན་པའི་རྙིང་ནས་ཧྲལ་ཧྲུལ་དུ་གྱུར་པའི་སྒྲུང་གཏམ་དེབ་ཅིག་ཏུ་བཀླགས་མྱོང་
བ་ལྟ་བུའི་ཚོར་སྣང་སྐྱེས།
ས་ཧྲ་ཚོམས་ཆེན་གྱི་ཅོག་ཙེའི་གམ་དུ་བསྡད་དེ་ཇ་འཐུང་གིན་ཡོད་ལ། ཁོའི་སོར་མོ་
ཕྲ་ཞིང་རིང་བ་ལྔས་ཇ་སྡེར་བཏེགས་ཡོད། རྨོ་བོས་ཤོག་ཕེ་བསྒྲིགས་ནས་མོ་རྩིས་བྱེད། ནི་
ན·ཨེ་ཝན་ནོ་ཧྥུ་ནས་དཔེ་ཆར་བལྟས་འདུག ལྷ་སྐུའི་མདུན་གྱི་མཆོད་མེའི་སྡོང་བུ་ལས་
མེ་སྟག་ཕེག་ཕེག་མཆེད་ཀྱིན་དུ་འབར་བཞིན་ཡོད། ཐམས་ཅད་ལྷིང་འཇགས་དང་བདེ་
ལེགས་སུ་གྱུར་པ་ལྟར་སྣང་། ན་ཀྱས་མཚན་བདེ་ཞུས་ཏེ་ཐོག་ཁང་དུ་སོང་བ་དང་། རང་
གི་ཁང་བར་འཛུལ་ནས་ཉལ་ལ། མྱུར་བར་གཉིད་སོང་། འོན་ཀྱང་མདང་དང་འདྲ་བར་
ནམ་གསལ་མ་ཐག་ཏུ་གཉིད་ལས་སད། མོ་གཉིད་མི་ཐུབ། སེམས་མི་བདེ། སུན་སྣང་སྐྱེས་
ཀྱིན་འདུག མོ་ཡར་ཙོག་སྟེ་མགོ་བོ་པུས་མོར་བསྙེས་ནས་བསྡད། སེམས་སུ་མོའི་ཁྱོ་བོ་
བྱ་འགྱུར་དྲན་པ་དང་། མོའི་གཉེན་སྟོན་དྲན། རྒྱུ་རྐྱེན་ཅི་ཡིན་མི་ཤེས་ཏེ། མོས་ཨ་མ་
ནི་མོའི་ཚེ་འདས་ཀྱི་ཁྱོ་བོར་དེ་འདྲ་མི་དགའ་ལ། ད་ལྟ་མོར་ཅི་ཡང་མེད་པར་སྒྱུག་མོ་སྟེ།
རྨོ་བོར་བརྟེན་ནས་འཚོ་བ་སེམས་ལ་དྲན། ན་ཀྱས་སྔ་བསམ་ཕྱི་བསམ་བྱས་ཤིང་། འདིའི་
སྔོན་ལ་ཅི་ཞིག་ལ་ཨ་མར་ཁྱད་པར་གྱི་ཆ་ཅི་ཞིག་དང་། ཐུན་མོང་མ་ཡིན་པའི་ཆ་ཅི་ཞིག་
ཡོད་པར་འདོད་པའི་རྒྱུ་མཚན་ཅི་ཞིག་ཡིན་པ་དང་། དོན་ངོ་མར་མོ་ནི་བུད་མེད་ཕལ་
བ། རང་ག་བ། ལས་མི་བཟང་བ་ཞིག་ཡིན་པ་ཐོག་ཐག་ཏུ་མི་ཤེས་དོན་ཅི་ཞིག་ཡིན་པར་
བསམ་བློ་བཏང་།
འོག་ཁང་དུ་ས་ཧྲ་ཡང་གཉིད་མེད། མོས་ཁོ་ལུ་བའི་སྐད་ཐོས་ཐུབ། མོས་འདི་ལྟར་
བསམས་ཏེ། ཁོ་ནི་ཡ་མཚན་ཡིན་ལ་ལྷད་མེད་ཡང་ཡིན་པའི་མི་ཞིག་ཡིན། ཁོའི་འཁྲུལ་
སྣང་དུ་ངོ་མཚར་བའི་སྐྱེད་ཚལ་དང་། ཡ་མཚན་གྱི་གྱེན་འཕྱུར་ཆུ་མིག་ལ་སོགས་པ་
ཡོད་ཚད་ནི་སྤྱི་བརྟོལ་ཙམ་དུ་འདོད་། ཡིན་ཡང་རྒྱུ་རྐྱེན་ཅི་ཡིན་མི་ཤེས་ཏེ། ཁོའི་དེ་
འདྲའི་ལྷད་མེད་དང་། ཐ་ན་དེ་འདྲའི་སྤྱི་བརྟོལ་ལ་ཡང་དེ་འདྲའི་མཛེས་པའི་ཆ་མང་པོ་
ལྡན། མོས་ཕྱི་རུ་སློབ་གཉེར་དུ་འགྲོ་དགོས་མིན་བསམ་པའི་ཚེ་ན། དབུགས་གྲང་མོ་ཞིག་
མོའི་བྱང་ཁོག་ཡོངས་སུ་སིམ་སྟེ། དོན་ལྔར་དགའ་བ་དང་སྐྱིད་པའི་ཚོར་བས་ཁེངས་
པར་བྱེད་དོ།
“ཡིན་ཡང་། དེ་མ་བསམ་ན་བཟང་། དེ་མ་བསམ་ན་བཟང” ཞེས་མོས་སྐད་
དམའ་མོས “ངས་འདི་དག་མ་བསམ་ན་འགྲིག” ཅེས་ཆིག་ལབ་བྱས།
“ཏིང་ཏིང་ཐག་ཐག” མེལ་ཚེ་བས་ཐག་རིང་ཞིག་ཏུ་ཐུན་བརྡ་རྡུང་གིན་ཡོད།
“ཏིང་ཏིང་ཐག་ཐག ཏིང་ཏིང་ཐག་ཐག 
གསུམ་པ།
ཟླ་དྲུག་པར། ས་ཧྲས་གློ་བུར་འདིར་བསུན་ནས་མདོ་མེད་པར་འདོད་དེ། ཕྱིར་མོ་སི་
ཁོར་འགྲོ་རྩིས་བྱས།
“གྲོང་ཁྱེར་འདིར་ང་འདུག་མི་ཐུབ་གི” ཁོས་ཡི་མུག་པའི་ངང་སྨྲས་པ། “འདིར་
རང་འབབ་ཆུ་མེད་ལ་སྟོར་ཁུང་ཡང་མེད། གཡོས་ཁང་དུ་གཙང་སྦྲ་མེད་པར་བཙོག་པ་
བཤད་སྲོལ་མེད་པས། ངས་ཟ་མ་ཟོས་མ་ཐག་ཡི་ག་ལོག་འགྲོ།
“ལྡོམ་བུ། ད་རུང་སྒུག་ནས་སྡོད་དང་།” རྒྱུ་རྐྱེན་ཅི་ཡིན་མི་ཤེས་ཏེ། རྨོ་བོས་སྐད་
དམའ་མོས “གཉེན་སྐར་ཚེས་བདུན་རེད་ཡ” ཞེས་འགོག་པའི་ཁ་ཏ་བྱས།
“ངས་ད་སྒུག་མི་འདོད།”
“འོན་ཀྱང་ཁྱོད་ཀྱིས་མ་གཞིར་ང་ཚོའི་འདི་རུ་ཟླ་དགུ་པའི་བར་འདུག་རྩིས་བྱས་
ཡོད་པ་རེད་ཡ།”
“ཡིན་ཡང་ད་ལྟ། ཁྱེད་ཀྱིས་ལྟོས་དང་། ང་བསྡད་ན་མི་འདོད། ངས་བྱ་བ་བསྒྲུབ་དགོས།”
སྟབས་ཉེས་ནས་ད་ལོའི་དབྱར་ཁར་གནམ་རུབ་ཅིང་རླན་ཆེ་བས། ལྗོན་པ་རློན་ཅིལ་
ཅིལ་བྱེད་ལ། སྐྱེད་ཚལ་གྱི་ཡོད་དོ་ཅོག་མགོ་དུད་ཅིང་ཡིད་ཕམ་པ། ནག་ཐིབ་པོར་སྣང་།
འདིས་ཀྱང་མི་ལ་བྱ་བ་བྱེད་འདོད་སྐྱེ་རུ་བཅུག་བྱུང་། ཐོག་ཁང་དང་འོག་ཁང་གི་ཁང་བའི་
ནང་ནས་བུད་མེད་ཆ་མེད་ཀྱི་སྐད་གྲག་པ་དང་། རྨོ་བོའི་ཁང་བའི་ནང་ནས་ཚེམ་འཁོར་
གྱི་སྒྲ་ཐག་ཐག་གྲག འདི་ནི་ཁོ་ཚོས་བག་ལྭ་བཟོ་བར་རེམ་བཞིན་ཡོད་པ་རེད། ན་ཀྱ་ལ་
སློག་པ་གཅིག་པུ་དྲུག་བཟོས་ཡོད་ལ། རྨོ་བོས་བཤད་ན། དེ་ལས་གོང་ཆེས་ཆུང་བ་གཅིག་
ལ་རུའུ་པུ་སུམ་བརྒྱ་རི་ཟེར། འདི་འདྲའི་བྲེལ་ཟིང་གིས་ས་ཧྲ་མི་སྐྱིད་པར་བྱས་པས། ཁོ་ཞེ་
ཁྲོ་བའི་ངང་རང་གི་ཁང་བར་བསྡད་ཡོད། འོན་ཀྱང་ཚང་མས་ཁོ་སྡོད་པའི་ཁ་ཏ་བྱས་པས།
ཟླ་བདུན་པའི་ཚེས་གཅིག་སྔོན་ལ་མི་འགྲོ་བ་ཁས་བླངས།
དུས་ཚོད་འདས་པ་ཧ་ཅང་མགྱོགས། འཕགས་པ་ཕི་ཏི་དུས་ཆེན”གྱི་ཉིན་དེར་དྲོས་
ཇ་འཐུངས་རྗེས། ཨན་ཏེ་ལེ·ཨན་ཏེ་ལེ་ཨེ་ཆི་དང་ན་ཀྱ་མཉམ་དུ་མོ་སི་ཁོའི་སྲང་དུ་ན་
གཞོན་ཁྱོ་ཤུག་སྡོད་པར་སྔར་ནས་གླས་པའི་ཁང་བ་དེར་ཐེངས་གཅིག་བལྟ་རུ་སོང་། ཁང་
བ་དེ་ནི་ཉིས་ཐོག་ཅན་ཞིག་ཡིན། ཡིན་ཡང་ད་བར་དུ་ཐོག་ཁང་ཁོ་ནར་ནང་རྒྱན་སྤྲས་མ་
ཐག་པ་ཡིན། ཚོམས་ཆེན་དུ་མཐིལ་ཤིང་བཏིང་ཡོད་ལ། ཐོག་ཏུ་ཤིང་རིས་ཞིབ་བརྒྱན་ལྟར་
གྱི་ཤིང་རྩི་བྱུགས་ཡོད་པས་འོད་ཆེམ་ཆེམ་བྱེད། ཝེ་ཡེ་ནའི་དབྱིབས་ཀྱི་རྐུབ་སྟེགས་འགའ་
དང་། རྣོ་སྦྲེང་གཅིག མགུལ་སྦྲེང་གི་དབྱངས་ཡིག་འཇོག་སྟེགས་གཅིག་བཅས་བཞག་
ཡོད། ཁང་བའི་ནང་དུ་ལྕགས་རྩིའི་དྲི་མ་འཐུལ་ཡོད། གྱང་ངོར་སྣུམ་ཚོན་རི་མོ་ཆེན་པོ་
ཞིག་བཀལ་ཡོད། རི་མོ་དེ་གསེར་བྱུགས་ཀྱི་མཐའ་ཤིང་ནང་དུ་བཞག་ཡོད། རི་མོར་བྲིས་པ་
ནི་སྒྲེན་མོ་ཞིག་ཡིན། མོའི་ལོགས་སུ་ཡུ་བ་ཆག་པའི་མེ་ཏོག་གི་བུམ་པ་གློ་སྐྱ་ཞིག་ཡོད།
“ཅི་འདྲའི་རི་མོ་ཡག་པོ་ཞིག་རེད་ཨང་།” ཨན་ཏེ་ལེ•ཨན་ཏེ་ལེ་ཨེ་ཆིས་དེ་སྐད་
སྨྲས་པ་དང་། གུས་པ་མཚོན་པའི་ཆེད་དུ་དངན་པ་ཞིག་འཐེན་ཏེ། “འདི་ནི་རི་མོ་མཁན་
ཤི་ཧྲི་མ་ཆེ་ཧྥུ་སི་ཁིའི་རི་མོ་རེད” ཅེས་ཟེར།
ལོགས་ཀྱི་མགྲོན་ཚོམས་སུ་ཅོག་ཙེ་གོར་གོར་ཞིག་དང་། འབོལ་ཁྲི་གཅིག ཤུབས་
སྔོ་སྐྱ་བསྐོན་པའི་རྐུབ་སྟེགས་མཐའ་ར་ཅན་འགའ་བཞག་ཡོད། འབོལ་ཁྲིའི་རྒྱབ་ཀྱི་གྱང་
ངོར་ཆོས་རྫི་ཨན་ཏེ་ལེའི་འདྲ་པར་ཆེན་པོ་ཞིག་བཀལ་ཡོད། ཁོའི་མགོར་ཅོད་པན་གོན་
ཞིང་། བྲང་ཁར་བྱ་དགའི་རྟགས་མ་བཏགས་ཡོད། དེ་ནས་ཁོ་ཚོ་ཟ་ཚོམས་སུ་སོང་། དེ་རུ་
ཀ་ཅའི་ཆ་སྒམ་ཞིག་བཞག་ཡོད། དེ་ནས་ཉལ་ཁང་དུ་སོང་། དེ་རུ་དཀར་ཆ་མི་ཆེ། ཉལ་
ཁྲི་གཉིས་བསྒྲིགས་ཡོད། བལྟས་ཚོད་ལ་ཉལ་ཁང་དུ་བཀོད་སྒྲིག་བྱེད་དུས། མ་འོངས་པར་
འདི་རུ་ནམ་ཡང་ཧ་ཅང་བདེ་སྐྱིད་ཡིན་ལ། གནས་ཚུལ་གཞན་ཅི་ཡང་འབྱུང་མི་སྲིད་
པའི་ངོས་འཛིན་བྱས་ཡོད་པ་དང་འདྲའོ། ། ཨན་ཏེ་ལེ•ཨན་ཏེ་ལེ་ཨེ་ཆིས་ན་ཀྱ་ཁྲིད་ནས་
ཁང་བ་སོ་སོར་བལྟ་བར་སོང་། ཐོག་ཐག་ཏུ་ཁོའི་ལག་པ་ན་ཀྱའི་སྐེད་པར་འཇུས་ཡོད།
མོ་ནི་དུབ་པ་དང་། ངོ་གནོང་བ་དང་། ཁང་བ། ཉལ་ཁྲི། རྐུབ་སྟེགས་བཅས་འདི་རྣམས་
ཐམས་ཅད་ལ་སྡང་བ་དང་། སྒྲེན་མོ་དེས་མོ་ཞེ་མེར་བར་བྱེད་པའི་ཚོར་བ་བྱུང་། མོར་
གསལ་ཐག་ཆོད་པའི་སྒོ་ནས་ད་ནས་ཨན་ཏེ་ལེ“ཨན་ཏེ་ལེ་ཨེ་ཆི་ལ་མི་དགའ་བའི་ཚོར་
སྣང་བྱུང་ལ། ཧ་ལམ་སྔར་ནས་དགའ་མ་མྱོང་ནའང་ཐང་། འོན་ཀྱང་སྐད་ཆ་འདི་མོའི་ཁ་
ནས་སྨྲ་མི་ཕོད། འདི་སུ་ལ་བཤད་དམ། བཤད་ནས་ཀྱང་རྗེས་སུ་ཇི་ལྟར་བྱེད་དགོས་སམ།
ཉིན་གང་བོ་དང་ཞག་གང་བོར་དོན་འདི་མོའི་ཡིད་ལ་འཆར་གྱིན་ཡོད་ནའང་། མོས་དེ་
ཚང་མ་མི་ཤེས་པར་མ་ཟད། ཤེས་ཐབས་ཀྱང་མེད་དོ། ཁོས་མོའི་སྐེད་པར་འཇུས་ནས་
འགྲོ་ལ། དེ་འདྲའི་རྩེ་དགའི་ངང་ཁ་བརྡ་བྱེད་ཅིང་། དེ་འདྲའི་ཁེངས་སྐྱུང་ལྡན། ཁོ་ནི་
རང་གི་ཁང་བའི་ནང་དུ་ཕར་འགྲོ་ཚུར་འགྲོ་བྱེད་ཅིང་། དེ་འདྲའི་བདེ་སྐྱིད་མངོན་ཡོད།
མོས་ནི་ཅ་ལག་ཐམས་ཅད་ལས་མཐོང་བ་ནི་མནོག་ཆུང་ཁོ་ན་ཡིན། བླུན་པ་དང་། སྣ་
རྐྱང་དང་། མིས་མི་བཟད་པའི་མནོག་ཆུང་ཡིན། ཁོའི་མོའི་རྐེད་པར་འཇུས་པའི་ལག་
པ་དེ་ཡང་མོའི་ཚོར་སྣང་ལ་སྲ་ཞིང་འཁྱགས་ལ། ལྕགས་ཀྱི་ཟོ་དཀྲིས་ཤིག་དང་འདྲ་བར་
སྣང་། མོས་དུས་དང་དུས་སུ་འབྲོ་སྙམ་ཞིང་། ངུ་ཅོ་ཞིག་བྱེད་འདོད་ལ། དྲ་མའི་ནང་ནས་
མར་ལྡིང་སྙིང་འདོད། ཨན་ཏེ་ལེ·ཨན་ཏེ་ལེ་ཨེ་ཆིས་མོ་ཁྲིད་ནས་ཁྲུས་ཁང་ལ་བལྟ་བར་
སོང་། དེ་རུ་ཁོས་གྱང་ངོར་སྒྲིག་སྦྱོར་བྱས་པའི་ཆུ་སྒོ་ཞིག་ལ་རེག་ནས་བསྐོར་བ་ན། ཆུ་དེ་
མ་ཐག་ཏུ་བཞུར་འོང་།
“ཅི་འདྲ་རེད།” ཁོས་སྨྲས་རྗེས་ཧབ་ཆ་བརྒྱབ་ནས་བགད། “ངས་མི་ལ་ལྕོག་ཁང་
ནང་དུ་ཆུ་སྒམ་ཞིག་འཇོག་ཏུ་བཅུག་ཡོད། དེའི་ནང་དུ་ཆུ་ཟོ་བ་བརྒྱ་གསོག་ཐུབ། ལྟོས། ང་
ཚོར་ད་ལྟ་ཆུ་སྤྱོད་རྒྱུ་ཡོད།”
ཁོ་ཚོ་ར་བའི་ནང་དུ་སོང་ལ། དེ་ནས་སྲང་དུ་སོང་། གླ་གཏོང་ཤིང་རྟ་ཞིག་གླས། ས་
རྡུལ་སྤྲིན་ལྟར་ལྡང་ཞིང་འཚུབ་ནས་ཆར་བ་འབབ་ལ་ཁད་ལྟ་བུར་སྣང་།
“ཁྱོད་གྲང་གི་མེད་དམ” ཞེས་ཨན་ཏེ་ལེ•ཨན་ཏེ་ལེ་ཨེ་ཆིས་དྲིས་ལ། ས་རྡུལ་
འཚུབ་ནས་ཁོའི་མིག་ཕྱེ་མ་ཐུབ་པར་ཟིམ་བུར་འདུག
མོས་ལན་མ་བཏབ།
“ཁ་སང་ས་ཧྲས་ང་ཚོས་ལས་ཀ་ཅི་ཡང་མི་བྱེད་ཅེས་བསྡིག་གིན་ཡོད་པ་ཁྱོད་ཀྱིས་
དྲན་ནམ།” ཁོ་ཁ་རོག་གེར་ཡུད་ཙམ་བསྡད་དེ་སྨྲས་པ། “འུན། ཁོའི་སྐད་ཆ་བདེན་པ་
རེད། ཧ་ཅང་བདེན། ང་ཚོས་ལས་ཀ་ཅི་ཡང་མི་བྱེད་པར་མ་ཟད། ཅི་ཡང་བྱེད་མི་ཐུབ།
ངའི་སྙིང་སྡུག་ལགས། འདིའི་རྒྱུ་རྐྱེན་ཅི་ཡིན་ནམ། མ་འོངས་པའི་ཉིན་ཞིག་ལ་ངས་ཐོད་
པར་བྱ་དགའི་རྟགས་མ་བཏགས་པའི་ཞྭ་ཞིག་གོན་ཏེ། གཞུང་དོན་བསྒྲུབ་པར་འགྲོ་ན་ཐང་
བར་བསམ་པ་ན། ང་དེར་ཞེ་མེར་སྲིད། དེ་ནི་ཅི་ཞིག་ཡིན་ནམ། ངས་ཁྲིམས་རྩོད་པའམ།
ལ་ཏིང་ཡི་གེའི་དགེ་རྒན་ནམ། གྲོང་ཁྱེར་གྲོས་ཚོགས་ཀྱི་ལས་སྣ་མཐོང་ན། དེ་འདྲའི་བག་
མི་བདེ་བ་ཅི་ཡིན་ནམ། ཨ། མ་ཡུམ་ཨུ་རུ་སུ་ལགས། ཨ། མ་ཡུམ་ཨུ་རུ་སུ་ལགས། ཁྱོད་
ཀྱིས་ད་ལྟའི་བར་སྐྱིད་འདོད་ལས་བྱོལ་དང་། ཕན་ཐོགས་ཅི་ཡང་མེད་པའི་མི་ཅི་འདྲ་མང་
པོ་འཁུར་ཡོད་པ་རེད་ཨང་། ང་ལྟ་བུའི་མི་ཅི་འདྲ་མང་པོས་ཁྱོད་ཀྱི་ལུས་མནན་ཡོད་པ་
རེད་ཨང་། སྡུག་བསྔལ་རབ་ཏུ་མྱོང་བའི་མ་ཡུམ་ཨ།”
ཁོས་ཁོ་གིས་ལས་ཅི་ཡང་མི་བྱེད་པ་འདི་ལ་མཐའ་ཆོད་པའི་སྡོམ་ཚིག་བཀོད་པ་དང་།
འདི་ནི་དུས་རབས་ཀྱི་ཁྱད་ཆོས་ཡིན་པར་འདོད།
“ང་ཚོ་གཉེན་སྒྲིག་བྱས་ན།” ཁོས་མུ་མཐུད་དེ་སྨྲས་པ། “ང་ཚོ་མཉམ་དུ་གྲོང་
གསེབ་ཏུ་འགྲོ། སྙིང་སྡུག་ལགས། ང་ཚོས་དེ་རུ་བྱ་བ་བྱེད། ང་ཚོས་རང་ལ་ས་མི་ཆེ་བ།
མཐའ་ན་སྐྱེད་མོས་ཚལ་ཞིག་དང་། ཆུ་བོ་ཞིག་ཡོད་པ་ཉོ། ང་ཚོས་དེ་རུ་ངལ་རྩོལ་བྱེད་
ཅིང་། འཚོ་བར་ལྟ་ཞིབ་བྱེད། ཨེ་མ། དེ་ནི་ཅི་འདྲ་བཟང་ཨང་།”
ཁོས་ཞྭ་ཕུད་པ་ན། སྐྲ་རླུང་གིས་བསྐྱོད་བྱུང་། མོས་ནི་ཁོས་སྨྲ་བར་ཉན་ནས་འདུག
མོའི་སེམས་སུ “གོང་མ་ལྷ་ཨ། ང་ཡུལ་དུ་ལོག་དགོས། གོང་མ་ལྷ་ཨ” ཞེས་སྙམ་ཞིང་།
ཁོ་ཚོ་ཁྱིམ་དུ་སླེབ་ལ་ཉེ་དུས། ཁོ་ཚོའི་ཤིང་རྟས་ཆོས་རྫི་ཨན་ཏེ་ལེའི་ཤིང་རྟའི་རྗེས་ཆོད།
“ལྟོས། ངའི་ཨ་ཕ་སླེབས་བྱུང་།” ཨན་ཏེ་ལེ•ཨན་ཏེ་ལེ་ཨེ་ཆིས་དགའ་བའི་ངང་
སྨྲས་པ་དང་། ཞྭ་ཕུད་དེ་གཡུག་གཡུག་བྱེད། “ངོ་མ། ང་ངའི་ཨ་ཕར་དགའ།” ཁོས་ཤིང་
རྟའི་གླ་བཙའ་སྟེར་ཞོར་དུ “ཁོང་ནི་རྒད་པོ་ཧ་ཅང་བཟང་བོ་ཞིག་ཡིན། རྒད་པོ་སེམས་
བཟང་ཞིག་ཡིན” ཞེས་ཟེར།
ན་ཀྱ་ཁྱིམ་དུ་སླེབས་པ་དང་། སེམས་སུ་ཚིག་པ་ཟ་ཡིན་ཡོད་ལ། ལུས་ཕུང་མི་བདེ་
བའི་ཚོར་བ་བྱུང་། དགོང་མོར་མགྲོན་པོ་ཡོང་སྲིད་པ་དང་། མོས་ཁོ་ཚོར་སྣེ་ལེན་བྱེད་
དགོས་ལ། འཛུམ་གྱིས་བསུ་དགོས་པ། མགུལ་སྦྲེང་དཀྲོལ་བ་ལ་ཉན་དགོས་པ། སྐད་ཆ་
མདོ་མེད་སྣ་ཚོགས་ལ་ཉན་དགོས་པར་མ་ཟད། གཉེན་སྟོན་ཁོ་ན་གླེང་བ་ལ་ཉན་དགོས་པ་
མོའི་སེམས་སུ་དྲན། རྨོ་བོ་ཇ་ཐབ་འགྲམ་དུ་བསྡད་ཡོད་པ་དང་། ལུས་ལ་དར་ཟབ་ཀྱི་ཚི་
ལེན་གྱོན་ཡོད། གཟི་འོད་ལྡན་ཞིང་གྲུང་ཉམས་དོད་པོར་སྣང་། མོ་ནི་མགྲོན་པོའི་མདུན་
དུ་ནམ་ཡང་སྒྲོབ་ཉམས་མངོན་ནས་སྡོད། ཆོས་རྫི་ཨན་ཏེ་ལེས་ཁོའི་པྲ་ཆལ་གྱི་འཛུམ་
མདངས་མངོན་བཞིན་ནང་དུ་འོངས།
“ཁྱེད་ཀྱི་སྐུ་ཁམས་བཟང་བ་མཐོང་ན། ཧ་ཅང་ཡིད་དགའ་བློ་བདེ་ཡིན།” ཁོས་རྨོ་
བོར་དེ་སྐད་སྨྲས། ཁོས་བསམ་པ་རྣམ་དག་གིས་བཤད་པ་ཡིན་ནམ། ཀུ་རེ་རྩེ་བ་ཡིན་པ་ཤེས་དཀའ།
བཞི་པ།
རླུང་འུར་འུར་ལྡང་སྟེ། རླུང་གིས་དྲ་མར་རྡེབ་ཅིང་། ཁང་བའི་ཐོག་ཕིབས་ལ་རྡེབ།
ཐབ་ཁུང་དུ་ཁྱིམ་ལྷས་ཡིད་སྐྱོ་ཞིང་མུག་པའི་སྡུག་གླུ་ལེན། དུས་འདིར་ནམ་གུང་ཆུ་ཚོད་
བཅུ་གཉིས་པ་ཡིན། ཁྱིམ་མི་ཚང་མ་ཉལ་ཟིན་མོད། འོན་ཀྱང་སུ་ཡང་གཉིད་མེད། ན་
ཀྱར་ནམ་ནམ་ཞར་ཞར་ལ་འོག་ཁང་དུ་མི་ཞིག་གིས་མགུལ་སྦྲེང་སྦྲེང་བའི་ཚོར་སྣང་
བྱུང་། གློ་བུར་དུ་ཕེག་སྒྲ་ཞིག་གྲག་པ་དང་། ཕལ་ཆེར་དྲ་མའི་ཕྱི་གླེགས་ཤིག་རླུང་གིས་
སར་འཕངས་པ་འདྲ། སྐར་མ་གཅིག་གི་རྗེས་སུ་ནི་ན་ཨེ་ཝན་ནོ་ཧྥུ་ན་མོའི་ནང་དུ་འོངས་
ལ། མོས་ཚི་ལེན་མ་གཏོགས་གྱོན་མེད། ལག་པས་ཞག་སྒྲོན་ཞིག་བཏེགས་ཡོད།
“ན་ཀྱ། འདི་ནི་དངོས་པོ་གང་ཞིག་ཕེག་སེ་ལྷུང་བ་རེད་དམ”" ཞེས་མོས་དྲིས།
མོའི་ཨ་མས་སྐྲ་ལན་བུ་གཅིག་ཏུ་བསླས་ཡོད། བཞིན་ལ་སྐྲག་སྣང་གི་འཛུམ་ཞིག་
མངོན་འདུག ཆར་རླུང་དྲག་པོ་འཚུབ་པའི་ནུབ་མོ་འདིར་མོ་རྒས་ཤིང་མི་མཛེས་ལ།
གཟུགས་ཆུང་བར་སྣང་། ན་ཀྱས་ཉེ་སྔོན་ད་དུང་ཨ་མ་ནི་བུད་མེད་རང་ག་བ་ཞིག་མིན་པ་
དང་། གཟི་བརྗིད་ཀྱི་བསམ་ཚུལ་ངང་མོས་སྐད་ཆར་ཉན་པ་ཕྱིར་དྲན་བྱས། འོན་ཀྱང་ད་ལྟ་
ཇི་ལྟར་བྱས་ཀྱང་སྐད་ཆ་དེ་དག་མོའི་ཡིད་ལ་མི་དྲན་ལ། མོའི་ཡིད་ལ་མི་དྲན་པའི་སྐད་ཆ་
ཡོད་ཚད་ནི་དེ་འདྲའི་ནུས་མེད་དང་། དགོས་མེད་ཁོ་ན་ཡིན།
ཐབ་ཁུང་ནས་ཕོ་སྐད་གདངས་དམའ་དུ་མའི་གླུ་སྐད་གྲག་པ་དང་། ཐ་ན “འེ། འེ།
བདག་གི་གོང་མ་ལྷ” ཞེས་འབོད་པ་ལྟ་བུའི་སྐད་ཐོས། ན་ཀྱ་ཡར་དགྱེ་ནས་ཉལ་ཁྲི་ཐོག་
ཏུ་ཙོག་པ་དང་། གློ་བུར་དུ་མགོའི་སྐྲར་འཇུས་ནས་ཆོ་ངེ་བཏབ།
“ཨ་མ། ཨ་མ” ཞེས་མོས་བོས་ནས་སྨྲས་པ། “ངའི་ཨ་མ་ངོ་མ། ཁྱོད་ཀྱིས་ང་ལ་
དོན་ཅི་འདྲ་ཞིག་བྱུང་བ་ཤེས་རྒྱུ་ན་ཅི་འདྲ་བཟང་ཨང་། ངས་ཁྱོད་ལ་ཞུ་བ་བྱེད། ངས་ཁྱོད་
ལ་ཞུ་བ་བྱེད། ང་འགྲོ་རུ་ཆུག ཨ་མ་ལེ་ལེ།”
“གང་ལ་འགྲོའམ།” ནི་ན་ཨེ་ཝན་ནོ་ཧྥུ་ནས་དོན་ཅི་ཞིག་བྱུང་བ་མི་ཤེས་པས།
མལ་ཁྲི་ཁར་བསྡད་དེ། “གང་ལ་འགྲོའམ” ཞེས་དྲིས།
ན་ཀྱ་ཡུན་རིང་ངུས་པ་དང་། སྐད་ཆ་ཚིག་གཅིག་ཀྱང་མ་སྨྲས།
“ང་གྲོང་ཁྱེར་འདི་དང་ཁ་འབྲལ་དུ་ཆུག” མཐར་མོས་སྨྲས་པ། “གཉེན་སྒྲིག་མ་
བྱས་ན་འགྲིག་ལ། གཉེན་སྟོན་ཡང་མ་བྱས་ན་འགྲིག ཁྱོད་ཀྱིས་འདི་ཤེས་ན་ད་གཟོད་
བཟང་། ང་མི་དེར་མི་དགའ། ངས་མི་དེ་གླེང་ནའང་མི་འདོད།”
“མ་རེད། ངའི་གཅེས་ཕྲུག མ་རེད།” ནི་ན་ཨེ་ཝན་ནོ་ཧྥུ་ནས་དེ་ཐོས་ནས་སྐྲག་
སོང་བ་དང་། མྱུར་དུ་སྨྲས་པ། “ཁྱོད་ཀྱིས་སེམས་ལྷོད་ལ་འབབ་ཏུ་ཆུག འདི་ནི་ཁྱོད་
ཀྱི་སེམས་ཁ་མ་བདེ་བའི་རྐྱེན་གྱིས་རེད། འདི་བདེ་འགྲོ་བ་རེད། འདི་འདྲ་རྒྱུན་དུ་འབྱུང་
བ་རེད། ཕལ་ཆེར་ཨན་ཏེ་ལེས་ཁྱོད་ལ་ཚིག་རྩོད་བྱས་པ་ཡིན་རྒྱུ་རེད། བཟའ་ཟླ་ལོ་ཆུང་
འཛིང་བ་ནི་གླལ་མོ་བྱེད་པ་ཙམ་རེད།’
“ཆོག་གི ཁྱོད་སོང་། ཨ་མ། ཁྱོད་སོང་།” ན་ཀྱ་ངུས་བྱུང་།
“རེད་ཡ།” ནི་ན·ཨེ་ཝན་ནོ་ཧྥུ་ན་ཡུད་ཙམ་ཁ་རོག་གེར་བསྡད་དེ་སྨྲས་པ།
“འདིའི་སྔོན་ལ་ཁྱོད་ད་དུང་བྱིས་པ་ཡིན། བུ་མོ་ན་ཆུང་ཞིག་ཡིན། འོན་ཀྱང་ད་ལྟ་
ནི་བག་མ་བྱེད་དགོས་པ་རེད། རང་བྱུང་ཁམས་ནི་རྒྱུན་དུ་རྙིང་ཚབ་གསར་བརྗེ་བྱེད་པ་
རེད། ཁྱོད་རང་གིས་ཡིད་འཇོག་མ་བྱས་པའི་ངང་ལ་ཨ་མར་འགྱུར་བ་དང་། རྒན་མོར་
འགྱུར་བ་རེད། ཁྱོད་ལའང་ང་དང་འདྲ་བར་ངང་རྒྱུད་གྱོང་བོ་ཡིན་པའི་བུ་མོ་འདི་འདྲ་
ཞིག་ཡོད་པར་འགྱུར་བ་རེད།”
“བདག་གི་སྙིང་ནས་བརྩེ་བའི་ཨ་མ་ལགས། ཁྱོད་ཀྱིས་ཤེས་ཏེ། ཁྱོད་རིག་བཟང་
ཡིན། ཁྱོད་ཀྱི་ལས་མི་བཟང” ཞེས་ན་ཀྱས་སྨྲས་པ། “ཁྱོད་ཀྱི་ལས་ཧ་ཅང་མི་བཟང་།
དེས་ན་ཁྱོད་ཀྱིས་ཅོལ་ཆུང་གི་སྐད་ཆ་འདི་འདྲ་བཤད་དོན་ཅི་ཞིག་ཡིན། གོང་མ་ལྷའི་ངོར་
བལྟས་ཏེ། རྒྱུ་མཚན་ཅི་ཞིག་ཡིན་པ་ང་ལ་བཤད་རོགས་ཞུ།”
ནི་ན“ཨེ་ཝན་ནོ་ཧྥུ་ནས་སྐད་ཆ་སྨྲ་འདོད་ཀྱང་ཚིག་གཅིག་ཀྱང་མ་ཤོད། ངུ་དངངས་
བྱེད་བཞིན་ཕྱིར་རང་གི་ཁང་བར་ལོག ཐབ་ཁུང་ནས་ཕོ་སྐད་གདངས་དམའ་དེ་དག་སླར་
ཡང་གྲག་བྱུང་ལ་། གློ་བུར་དུ་འཇིགས་སུ་རུང་བར་གྱུར། ན་ཀྱ་མལ་ཁྲི་ལས་བབས་ནས་
བྲེལ་འཚུབ་ཀྱིས་ཨ་མའི་ཁང་བར་སོང་། ནི་ན•ཨེ་ཝན་ནོ་ཧྥུ་ན་གདོང་མཆི་མས་སྦགས་
ནས་ཉལ་ཁྲི་ཐོག་ཏུ་ཉལ་ཡོད་ལ། ཉལ་ཐུལ་ཕྱི་མ་སྔོ་སྐྱ་ཅན་ཞིག་ཐོག་ཏུ་བཀབ་ཡོད། ལག་
ཏུ་དཔེ་ཆ་ཞིག་བཟུང་ཡོད།
“ཨ་མ། ཁྱོད་ཀྱིས་ངས་བཤད་པར་ཉོན” ཞེས་ན་ཀྱས་སྨྲས་པ། “ངས་ཁྱོད་ལ་ཞུ་
བ་བྱེད། ཁྱོད་ཀྱིས་བསམ་བློ་ཞིབ་མོ་བཏང་ན་ཤེས་རྒྱུ་རེད། ཁྱོད་ཀྱིས་ང་ཚོའི་འཚོ་བ་ནི་ཅི་
འདྲའི་མནོག་ཆུང་མདོ་མེད་ཡིན་པ་དང་། ཅི་འདྲའི་ལ་རྒྱ་མེད་པ་ཞིག་ཡིན་པ་ཤེས་ན་ཅི་
འདྲའི་བཟང་བ་ལ། ངའི་མིག་གསལ་བོར་གྱུར་ཡོད། ད་ལྟ་ངས་ཡོད་ཚད་ཤེས་ཡོད། ཁྱོད་
ཀྱི་ཨན་ཏེ་ལེ•ཨན་ཏེ་ལེ་ཨེ་ཆི་དེ་ནི་མི་ཅི་འདྲ་ཞིག་ཡིན་ནམ། ཨ་མ་ལགས། ཁོ་དེ་འདྲའི་
རིག་བཟང་ཞིག་མ་རེད། དེ་ཤེས་དགོས། ལྷ་ཨ། བདག་གི་གོང་མ་ལྷ། ཨ་མ་ལགས། ཁོ་བླུན་
པོ་ཞིག་ཡིན་པ་ཁྱོད་ཀྱིས་ཤེས་དགོས།"
ནི་ན་ཨེ་ཝན་ནོ་ཧྥུ་ན་ཧར་གྱིས་ཡར་ཙོག
“ཁྱོད་དང་ཁྱོད་ཀྱི་རྨོ་བོས་ང་ལ་མནར་གཅོད་བྱེད་ཀྱིན་འདུག” ཅེས་མོས་སྨྲས་
པ་དང་། ངུ་དངངས་ཤིག་བྱས་ཏེ། “ངས་འཚོ་བ་རོལ་དགོས། འཚོ་བ་རོལ་དགོས” ཞེས་
ཡང་ཡང་སྨྲས་པ་དང་། ཁུ་ཚུར་གྱིས་བྲང་ཁར་ཐེངས་གཉིས་བརྡུངས་ཏེ་སྨྲས་པ། ང་ལ་
རང་དབང་བྱིན། ང་ད་དུང་ལོ་གཞོན། ངས་འཚོ་བ་རོལ་དགོས། ཁྱོད་ཚོས་ང་མནར་ནས་
རྒན་མོར་བྱས་འདུག”
མོ་ཡིད་སྐྱོ་བའི་ངང་ངུས་ལ། མལ་དུ་ཉལ། ཉལ་ཐུལ་འོག་ཏུ་ཀུམ་ཀུམ་པོར་ཉལ་ནས་
འདུག་ལ། དེ་འདྲའི་གཉོམ་ཆུང་དང་། དེ་འདྲའི་སྙིང་རྗེ་བ། དེ་འདྲའི་བླུན་པར་སྣང་། ན་
ཀྱ་ཕྱིར་རང་གི་ཁང་བར་ལོག ལྭ་བ་གྱོན་རྗེས། དྲ་མའི་རྩར་བསྡད་དེ་ནམ་ལང་བར་སྒུག
མོ་ཞག་གང་བོར་དེར་བསྡད་དེ་སེམས་དོན་ལ་བསམ་བློ་བཏང་། ཕྱི་རོལ་དུ་མི་སུ་ཡིན་མི་
ཤེས་པ་ཞིག་གིས་དྲ་མའི་ཕྱི་གླེགས་བརྡུངས་ནས་མཚམས་མི་འཇོག་པ་ལྟར་མཆིས། འུར་
སྒྲ་ཆེམ་ཆེམ་དུ་སྒྲོག་གོ
ནངས་མོར། རླུང་གིས་ཞག་གཅིག་ལ་སྐྱེད་ཚལ་གྱི་ཀུ་ཤུ་ཡོད་ཚད་སར་འཕངས་པ་
དང་། ཆང་བ་ལིའི་སྡོང་བོ་གཅིག་བཅག་པར་རྨོ་བོས་ལེ་བདའ་བྱེད། ནམ་མཁའ་ནི་སྐྱ་
ཐིང་ཐིང་དང་། ནག་ཐིབ་ཐིབ། གྲང་ཤུར་ཤུར་དུ་སྣང་ལ། མི་ལ་སྒྲོན་མེ་སྦར་ན་འདོད་པའི་
ཚོར་བ་སྟེར། ཆར་བ་དྲ་མའི་ངོར་ཐག་ཐག་འབབ་ལ། མི་ཚང་མས་གྲང་བར་ལེ་བདའ་
བྱེད། ཇ་འཐུངས་རྗེས། ན་ཀྱ་ས་ཧྲའི་ཁང་བར་སོང་། སྐད་ཆ་ཚིག་གཅིག་ཀྱང་མ་སྨྲས་པར་
ཁང་བའི་གྲུ་གའི་རྐུབ་སྟེགས་མཐའ་ར་མ་ཞིག་གི་མདུན་དུ་པུས་མོ་སར་བཙུགས། ལག་པ་
གཉིས་ཀྱིས་གདོང་བཀབ་སྟེ་བསྡད།
ས་ཧྲས “ཅི་ཞིག་བྱས་སམ” ཞེས་དྲིས།
“ངས་ད་མི་སྲོན་གི” ཞེས་མོས་སྨྲས་པ། “སྔོན་ཆད་ངས་འདི་རུ་ཐོག་ཐག་
ཏུ་ཇི་ལྟར་འཚོ་བ་རོལ་ནས་ཡོང་བ་ངས་ངོ་མ་མི་ཤེས། ངས་བསམ་བློ་མི་ཐོངས་གི ད་ལྟ་
ངས་རང་གི་ཁྱོ་བོ་བྱ་འགྱུར་ལ་མཐོང་ཆུང་བྱེད་ལ། རང་ལ་ཡང་མཐོང་ཆུང་བྱེད། འདི་ལྟའི་
སྐྱིད་འདོད་ལས་བྱོལ་གྱི་སྙིང་བོ་མེད་པའི་འཚོ་བར་མཐོང་ཆུང་བྱེད།
“ཆོག་གི ཆོག་གི” ཞེས་ས་ཧྲས་སྨྲས་པ་དང་། དོན་ཅི་ཞིག་བྱུང་བ་ཧ་མ་གོ་
བར “ད་ཅང་མེད་སོང་། འདི་བཟང་གི” ཞེས་ཟེར།
“ང་འདི་འདྲའི་འཚོ་བར་བསུན་གི” ན་ཀྱས་མུ་མཐུད་དེ་སྨྲས་པ། “ང་འདི་རུ་ཉི་
མ་གཅིག་ལའང་བསྡད་ན་མི་འདོད། སང་ཉིན་ང་ས་འདི་དང་ཁ་འབྲལ་རྒྱུ། གོང་མ་ལྷའི་
ངོར་བལྟས་ནས། ང་ཁྲིད་ནས་མཉམ་དུ་འགྲོ་རོགས།”
ས་ཧྲ་ཧང་སངས་ནས་མོར་སྐར་མ་གཅིག་ལ་བལྟས་ཤིང་། མཐར་ཧ་གོ་བ་ན། དགའ་
ནས་བྱིས་པ་ཞིག་དང་འདྲ་བར་ལག་པ་གཡུག་ཅིང་རྐང་བྲོ་རྡུང་། དགའ་ནས་བྲོ་འཁྲབ་པ་
ལྟར་སྣང་།
“ཡ་མཚན་བཟང་གི ” ཁོས་སྨྲ་ཞོར་དུ་ལག་པ་ཕུར་ཕུར་བྱས་ཏེ། “གོང་མ་ལྷ་ཨ།
འདི་ཅི་འདྲའི་བཟང་བ་ལ” ཞེས་ཟེར།
མོས་དགའ་བས་ཁེངས་པའི་མིག་མི་རྡེབ་པར་ཁོར་ལྟ་ཞིང་། ཧོན་ཐོར་བ་ལྟར་འདུག་
ལ། ཁོས་དེ་འཕྲལ་དུ་མོར་ལེགས་བཤད་གང་ཞིག་གམ། དོན་སྙིང་ཚད་མེད་ཆེ་བའི་སྐད་
ཆ་ཞིག་སྨྲ་བར་སྒུག་ནས་འདུག ཁོས་ད་དུང་སྐད་ཆ་ཅི་ཡང་མ་སྨྲས། ཡིན་ཡང་མོའི་སྣང་
བར་མོའི་མདུན་དུ་གསར་བ་ཡིན་ཞིང་རྒྱ་ཆེ་བ། འདིའི་སྔོན་དུ་མོས་ཐོག་ཐག་ཏུ་མི་ཤེས་
པའི་དངོས་པོ་ཞིག་བཤམས་ཟིན་པའི་ཚོར་སྣང་བྱུང་ལ། མོས་རེ་བ་ཆེན་པོས་བློ་བསྒྲིམས་
ནས་དེར་བལྟས་འདུག་པ་དང་། དེ་བསུ་བར་གྲ་སྒྲིག་ཨང་བསར་བྱས་ཡོད་ལ། ཐ་ན་འཆི་
བའི་སྲོག་ལ་ཐུག་ཀྱང་ཕངས་པ་མེད་པར་སྒུག་ཡོད།
“ང་སང་ཉིན་འགྲོ།” ཁོས་བསམ་བློ་ཞིག་བཏང་རྗེས་སྨྲས་པ། “ཁྱེད་མེ་འཁོར་
འབབ་ཚིགས་སུ་ང་ལ་སྐྱེལ་མ་བྱེད་པར་ཤོག་དང་ཆོག………ངས་ཁྱེད་ཀྱི་ཅ་ག་ངའི་ཀོ་
སྒམ་དུ་འཇུག ངས་ཁྱེད་ལ་འཛིན་བྱང་ཉོས་ནས་འཇོག སྒུག་ནས་ཅོང་ཐེངས་གསུམ་པ་
བརྡུངས་ན། ཁྱེད་མེ་འཁོར་ཐོག་ཏུ་བུད་དང་། ང་ཚོ་བུད་སོང་བ་རེད། ཁྱེད་ཀྱིས་ང་མོ་སི་
ཁོར་བསྐྱལ་རྗེས། དེ་ནས་ཁྱེད་གཅིག་པུ་ཕེ་ཐྲོ་པོར་སོང་། ཁྱེད་ལ་ལུས་དཔང་འཛིན་ཡིག་ཡོད་དམ།”
“ཡོད། "
“ངས་ཁྱེད་ལ་མནའ་སྐྱེལ་ཆོག ཁྱེད་འགྱོད་མི་སྲིད། ཕངས་པ་སྐྱེ་མི་སྲིད།” ས་
ཧྲས་སྤྲོ་བས་སྨྲས་པ། “ཁྱེད་སོང་དང་། སོང་ནས་དཔེ་ཆ་ཐོན། རྗེས་སུ་ལས་དབང་གིས་
ཁྱེད་ས་གང་དུ་འཁྱེར་བ་ལྟར་བྱོས། ཁྱེད་ཀྱིས་ཁྱེད་ཀྱི་འཚོ་བ་ཕར་བཟློགས་ན། ཐམས་
ཅད་འགྱུར་འགྲོ་བ་རེད། གཙོ་བོ་ནི་ཁྱེད་ཀྱིས་འཚོ་བ་ཕར་བཟློག་དགོས་པ་རེད། གཞན་པ་
ཐམས་ཅད་ནི་གལ་མི་ཆེ་བ་རེད། དེས་ན་སང་ཉིན་ང་ཚོ་ངོ་མ་འགྲོ་བ་རེད་དམ།”
“འོ། རེད་ཡ། གོང་མ་ལྷའི་ངོར་ལྟོས་ཨ།”
ན་ཀྱ་ལ་ཉམས་འུར་དང་སེམས་ཁ་འདི་འདྲའི་ལྗིད་ལྟིག་གེར་སྔོན་ཆད་གྱུར་མ་མྱོང་
བའི་ཉམས་སྣང་བྱུང་བ་དང་། མོས་མོ་ལ་སྡུག་བསྔལ་སྐྱེས་ངེས་པ་དང་། སྡུག་བསྔལ་གྱི་
བསམ་པའི་ཁྲོད་དུ་འགྲོ་ཁའི་དུས་ཚོད་འདི་འདའ་བར་བྱ་དགོས་སྙམ། འོན་ཀྱང་མོ་ཐོག་
ཁང་དུ་སོང་ནས་ཕྱིར་རང་གི་ཁང་བར་ལོག་པ་དང་། མལ་ཁྲི་ཐོག་ཏུ་ཉལ་བ་ན། དེ་མ་ཉིད་
དུ་གཉིད་སོང་ལ། གདོང་ན་མཆི་མའི་ཤུལ་དང་འཛུམ་མདངས་ཡོད་ཅིང་། དགོང་མོའི་
བར་གཉིད་དུ་ཡུར་ནས་མ་སད་དོ།
ལྔ་པ།
གླ་གཏོང་ཤིང་རྟ་སླེབས་པ་ན། ན་ཀྱས་ཞྭ་གོན། ལྭ་རིང་གྱོན་ཡོད། དེའི་ཚེ་མོ་ཐོག་
ཁང་དུ་ཨ་མར་སླར་ཡང་གཅིག་བལྟ་རུ་སོང་བ་དང་། མོའི་དངོས་པོ་ཐམས་ཅ
ཡང་གཅིག་བལྟ་རུ་སོང་། རང་གི་ཁང་བའི་ནང་དུ་མོ་ད་དུང་དྲོད་མ་ཡལ་བའི་ཉལ་ཁྲི་
གམ་དུ་ལངས་ཏེ་ཕྱོགས་བཞིར་ཞིབ་ལྟ་ཞིག་བྱས་རྗེས། དེ་ནས་གོམ་པ་ཡང་མོས་ཨ་མའི་
ཁང་བའི་ནང་དུ་སོང་། ནི་ན་ཨེ་ཝན་ནོ་ཧྥུ་ན་གཉིད་ཡོད། ཁང་བའི་ནང་དུ་ལྷིང་འཇགས་
ཡིན། ན་ཀྱས་ཨ་མར་འོ་ཞིག་བྱས་པ་དང་། མོའི་སྐྲ་ཤད་ཀྱང་ཤད་དེ། སྐར་མ་གཉིས་ལ་
ལངས་རྗེས། དལ་ལྷོད་ལྷོད་ཀྱིས་ཐོག་ཁང་ནས་མར་འོང་།
ཕྱི་རོལ་ན་ཆར་བ་འབབ་པ་ཧ་ཅང་ཆེ། གླ་གཏོང་ཤིང་རྟའི་གུར་ཕིབས་བསྒྲེངས་ནས་
སྒོ་ཁ་ན་བསྡད་ཡོད། ཐོག་འོག་ཚང་མ་རློན་པར་བྱས་ཡོད།
“ཤིང་རྟའི་ཐོག་ཏུ་ཁོ་བསྡད་ན། ཁྱོད་ལ་སྡོད་ས་མེད། ན་ཀྱུ" ཞེས་རྨོ་བོས་སྨྲས་པ་
དང་། དེའི་ཚེ་གཡོག་མོས་ལག་ཁྱེར་སྒམ་ཤིང་རྟའི་ཐོག་ཏུ་བཞག “འདི་འདྲའི་གནམ་
གཤིས་ལ་ཕྲད་ཀྱང་། ད་དུང་ཁོ་སྐྱེལ་བར་སྟག་མྱོང་དུ་འགྲོ་དགོས་དོན་ཅི་ཡོད། ཁྱོད་ཁྱིམ་
དུ་བསྡད་ན་བཟང་། ལྟོས་དང་། ཆར་བ་འབབ་པ་འདི་འདྲའི་ཆེ་བ་ལ” ཞེས་རྨོ་བོས་སྨྲས།
“ལམ་འགྲོ་བདེ་ལེགས། གོང་མ་ལྷས་ཁྱོད་ལ་དངོས་གྲུབ་བསྩལ་དུ་གསོལ།” རྨོ་བོ་
རྡོ་སྐས་ཁར་ལངས་ཏེ། “ཁྱོད། ས་ཧྲ། མོ་སི་ཁོར་སླེབས་ན། ང་ཚོར་འཕྲིན་ཡིག་སྐུར་ཤོག་
ཨ” ཞེས་ཟེར།
“ཡ། རྨོ་བོ། བདེ་མོ།”
“འཕགས་མས་ཁྱོད་ལ་མགོན་སྐྱབས་བྱེད།”
“འེ། གནམ་གཤིས་འདི” ཞེས་ས་ཧྲས་སྨྲས།
དེའི་ཚེ་ད་གཟོད་ན་ཀྱ་ངུས་བྱུང་། ད་ལྟ་མོས་ད་གཟོད་མོ་འགྲོ་བ་ངེས་ཤེས་བྱུང་ལ།
སྔོན་ལ་རྨོ་བོར་གྱེས་ཁ་ཞུ་བ་དང་ཨ་མར་ལྟ་དུས། རང་ཉིད་འགྲོ་བ་ངོ་མ་ཡིན་མིན་ཐག་
ཆོད་མེད། གྲོང་ཁྱེར་འདིར་ཁ་བྲལ་བ་ན། གློ་བུར་དུ་མོས་ཐམས་ཅད་དྲན་བྱུང་སྟེ། ཨན་ཏེ་
ལེ་དང་། ཁོའི་ཨ་ཕ་དང་། ཁང་བ་གསར་བ་དང་། སྒྲེན་མོ་དང་། མེ་ཏོག་བུམ་པ་ལ་སོགས་
པའི་དངོས་པོ་དེ་དག་གིས་ད་ནི་མོར་སྐྲག་སྣང་མི་སྟེར་ལ། མོའི་སྙིང་ཁའང་མནན་མི་
འདུག་པར་མ་ཟད། བྱིས་བློ་དང་ཕྲ་ཆུང་དུ་མངོན་ལ། མཚམས་མེད་པར་ཕྱི་ནུར་བྱེད་ཅིང་།
ཐག་ཇེ་རིང་ཇེ་རིང་ཡིན། ཁོ་ཚོ་མེ་འཁོར་ནང་དུ་མར་བསྡད་དེ། མེ་འཁོར་བགྲོད་པ་ན།
གཟབ་ནན་གྱི་འདས་དོན་གཏོས་ཆེན་དེ་ཀུམ་ཀུམ་པོ་ཁུ་ཚུར་ཙམ་དུ་གྱུར་ལ། དེ་བཞིན་
དུ་སྔོན་ཆད་མོས་ཡིད་འཇོག་མི་བྱེད་པའི་འབྱམས་ཀླས་ཀྱི་མ་འོངས་པ་དེ་མཐའ་མེད་པར་
མངོན་བྱུང་། ཆར་བ་དྲ་མའི་ངོས་སུ་ཐག་ཐག་འབབ་ཅིང་། དྲ་མ་ལས་ཕར་བལྟས་ཚེ། ལྗང་
མདོག་གི་ས་ཞིང་ལས་ཅི་ཡང་མི་མཐོང་ལ། གློག་སྡོང་དང་གློག་སྐུད་ཐོག་གི་བྱེའུ་ནི་རེ་རེ་
བཞིན་སྐད་ཅིག་ལ་ཕར་ཡལ་འགྲོ། གློ་བུར་དུ་དགའ་སྤྲོས་མོ་རང་དབུགས་འབྱིན་མི་ཐུབ་
པར་བྱས་པ་སྟེ། མོས་མོ་ནི་རང་དབང་གི་ཕྱོགས་སུ་འགྲོ་བ་དང་། དཔེ་ཆ་བཀླག་པར་འགྲོ་
བ་དྲན་པ་དང་། འདི་ནི་ལོ་མང་པོའི་སྔོན་དུ་ཚང་མས “ཕྱི་རུ་སོང་ནས་རང་དབང་གི་
ཀུ་ས་ཁེ”ཞིག་བྱེད” ཅེས་ཟེར་བ་དང་འདྲའོ། དེ་མ་ཉིད་དུ་མོ་དགོད་ཅིང་ངུ་ལ། གསོལ་
འདེབས་ཀྱང་བྱེད།
“སྐྱོན་མེད།” ས་ཧྲས་ཡིད་ཚིམ་པའི་ངང་དགོད་བཞིན་དུ “སྐྱོན་མེད” ཅེས་ཟེར།
དྲུག་པ།
སྟོན་ཁ་འདས་སོང་ལ། དགུན་ཁ་ཡང་འདས་སོང་། ན་ཀྱས་ཡུལ་ཧ་ཅང་དྲན་ཞིང་།
ཉི་མ་རེ་རེར་ཨ་མ་དང་རྨོ་བོ་དྲན་ལ། ས་ཧྲ་ཡང་དྲན། ཡུལ་ནས་བསྐུར་བའི་འཕྲིན་ཡིག་
ནི་ཚིག་འཇམ་མཛའ་བཤེས་ཡིན་ཞིང་། ཐམས་ཅད་ལ་བཟོད་སྒོམ་བྱས་ཟིན་པ་འདྲ་ལ།
བརྗེད་ཟིན་པ་ལྟར་སྣང་། ཟླ་ལྔ་པར། རྒྱུགས་བླངས་ཚར་རྗེས། མོ་ཡུལ་དུ་ལོག་པའི་ལམ་
ལ་ཆས། ལུས་ཕུང་བདེ་ཞིང་སེམས་དགའ་སྐྱིད་ཀྱིས་ཁེངས་ཡོད། ལམ་བར་དུ་མོ་སི་ཁོ་
ནས་མར་བབས་ཏེ། ས་ཧྲ་ལ་བལྟ་རུ་སོང་། ཁོ་ནི་ན་ནིང་དབྱར་ཁ་དང་ཇི་མ་ཇི་བཞིན་ཡིན་
ཏེ། སྔར་བཞིན་གདོང་ལ་ཁ་སྤུས་གང་ཞིང་། སྐྲ་ཡེགས་པ་དང་། སྔར་བཞིན་ཤོམ་ལྭ་དེ་དང་
ཡོར་རས་ཀྱི་རྐང་སྣམ་གྱོན་ཡོད་ལ། མིག་ནི་སྔར་བཞིན་ཆེ་ཞིང་མཛེས། ཡིན་ཡང་
ཕྱི་ཚུལ་ལ་བལྟས་ན། ཁོ་བདེ་ཐང་མིན་ལ། ངལ་ཞིང་དུབ་པ། རྒས་ཤིང་རྐེམ་པར་སྣང་ལ།
མཚམས་མེད་དུ་ལུ་ཡིན་འདུག རྒྱུ་རྐྱེན་ཅི་ཡིན་མི་ཤེས་ཏེ། ན་ཀྱས་བལྟས་ན། ཁོ་ནི་
སྟོབས་ཞན་ཉམས་ཤོར་དུ་གྱུར་འདུག
“བདག་གི་གོང་མ་ལྷ་ཨ། ན་ཀྱ་སླེབས་ཡོང་།” ཁོས་སྨྲ་བཞིན་དགའ་ནས་བགད་དེ།
“བདག་གི་གཉེན་ཉེ། བུ་མོ་བཟང་བོ” ཞེས་ཟེར།
ཁོ་ཚོ་རྡོ་དཔར་བཟོ་གྲྭ་རུ་ཙོག་ནས་ཡུད་ཙམ་བསྡད། དེ་རུ་གང་སར་ཤོག་དུའི་དྲི་མ་
དང་། སྣུམ་སྣག་དང་ཚོན་རྩིའི་དྲི་མ་འཐུལ་འདུག་ལ། དྲི་ང་བས་བཟོད་དཀའ། རྗེས་སུ་ཁོ་
ཚོ་ཁོའི་ཁང་བའི་ནང་དུ་སོང་། དེ་རུ་ཡང་དུ་བའི་དྲི་མ་དང་སོལ་བའི་དྲི་མ་འཐུལ་འདུག
ཅོག་ཙེའི་ཐོག་ཏུ་ཇ་ཐབ་འཁྱགས་པ་ཞིག་གི་གམ་དུ་སྡེར་མ་ཁ་ཆག་ཅིག་བཞག་ཡོད་པ་
དང་། ཐོག་ཏུ་ཤོག་བུ་ནག་པོ་ལེབ་མ་ཞིག་བཀབ་ཡོད། ཅོག་ཙེ་ཐོག་དང་ས་ཐོག་ཏུ་སྦྲང་
ནག་ཤི་རོ་མང་པོ་ཡོད། ག་ས་གང་དུ་ས་ཧྲས་རང་གི་འཚོ་བ་བཀོད་སྒྲིག་བྱས་པ་ཆ་ལེ་ཆོལ་
ལེ་ཡིན་པ་དང་། སྡོད་ཐབས་ཉལ་ཐབས་བྱེད་པ་མངོན་གསལ་ཡིན་ལ། ལྟ་བར་མི་བཟོད་པ་
ཞིག་ཡིན། གལ་ཏེ་སུས་ཁོ་ལ་ཁོ་རང་གི་བདེ་སྐྱིད་གླེང་བ་དང་། ཁོ་རང་གི་འཚོ་བ་གླེང་བ།
ཁོའི་དགའ་ས་གླེང་ན། ཁོས་ཅི་ཡང་ཤེས་ཀྱིན་མེད་ལ། དེ་ལས་ལྡོག་སྟེ་དགོད་པ་རེད།
“ཧ་ཅང་བཟང་། དོན་དག་ཐམས་ཅད་འགྲུབ་སོང་།” ན་ཀྱས་འཚབ་འཚུབ་ཀྱིས་
སྨྲས་པ། “ན་ནིང་སྟོན་ཁར། ཨ་མ་ང་ལ་བལྟ་རུ་ཕེ་ཐྲོ་པོ་ལ་ཡོང་མྱོང་། ཨ་མས་བཤད་ན་
རྨོ་བོ་ཁོང་ཁྲོ་མ་ལངས་ཟེར་ལ། རྒྱུན་དུ་ངའི་ཁང་བའི་ནང་དུ་སོང་སྟེ། གྱང་ངོར་རྒྱ་གྲམ་
འབྲི་བ་ཙམ་ཡིན་ཟེར།”
ས་ཧྲ་ཧ་ཅང་དགའ་བར་མངོན། ཡིན་ཡང་མཚམས་མེད་པར་ལུ་ཡིན་འདུག་ལ། སྐད་
ཆ་བཤད་ན་སྐད་འགགས་ཡོད། ན་ཀྱས་ཐོག་ཐག་ཏུ་ཁོར་ཞིབ་ལྟ་བྱེད་ལ། མོས་ཡང་སྙིང་
ཁོ་ན་བ་དངོས་གནས་ཧ་ཅང་ལྕི་བ་ཡིན་ནམ། ཡང་ན་མོས་དེ་ལྟར་བསམ་པ་ཁོ་ན་ཙམ་
ཡིན་པ་ཐག་མི་ཆོད་དོ།
“ས་ཧྲ། བདག་གི་སྙིང་ཉེ་ལགས།” མོས་སྨྲས་པ། “ཁྱེད་ན་གི་ཡོད། དེ་ཤེས་དགོས།”
“མེད། ཧ་ཅང་བཟང་། ན་ནི་ན་གི་ཡོད། འོན་ཀྱང་ན་བ་མི་ལྕི།
“འེ། བདག་གི་གོང་མ་ལྷ།” ན་ཀྱ་ཉམས་འུར་ནས་སྨྲས་པ། “ཁྱེད་སྨན་པར་སྟོན་
དུ་མི་འགྲོ་དོན་ཅི་ཞིག་ཡིན། ཁྱེད་ཀྱིས་ཁྱེད་ཀྱི་ལུས་ཕུང་ལ་གཅེས་སྤྲས་མི་བྱེད་དོན་ཅི་
ཞིག་ཡིན། ངའི་རིན་པོ་ཆེ། སྙིང་ཉེ་ས་ཧྲ་ལགས།” མོའི་མིག་མཐའ་ནས་མཆི་མ་བཞུར་
འོང་ལ། རྒྱུ་རྐྱེན་ཅི་ཡིན་མི་ཤེས་ཏེ། མོའི་འཆར་སྣང་ལ་ཨན་ཏེ་ལེ་ཨན་ཏེ་ལེ་ཨེ་ཆི་དང་།
སྒྲེན་མོ་དང་མེ་ཏོག་བུམ་པ་དེ་དང་། ད་ལྟར་བྱིས་པའི་དུས་ལྟར་རྒྱང་རིང་བར་མངོན་པའི་
མོའི་འདས་སོང་ཧྲིལ་བོ་འཆར་འོང་ངོ་། །མོ་ངུས་བྱུང་། རྒྱུ་མཚན་ནི་མོའི་མཐོང་སྣང་ལ་ས་
ཧྲ་ན་ནིང་གི་ལྟར་གསར་མཚར་དང་། མཐོང་རྒྱ་ཡོད་པ། སྤྲོ་སྣང་ལྡན་པ་ཞིག་མིན། “སྙིང་
ཉེ་ས་ཧྲ་ལགས། ཁྱེད་ན་བ་ཧ་ཅང་ལྕི་བ་རེད། ངས་ལས་ཅི་ཞིག་བྱས་ན། ད་གཟོད་ཁྱེད་འདི་
འདྲའི་རྒས་ཤིང་རྐེམ་པར་མི་འགྱུར་བར་བྱེད་དགོས་པ་ངས་མི་ཤེས། ངས་ཁྱེད་ལ་བརྩེ་བ་
མང་པོ་ཆད་ཡོད། ཁྱེད་ཀྱིས་ད་ནི་ང་ལ་རོགས་ཅི་འདྲ་མང་པོ་བྱས་མྱོང་བ་དྲན་མི་སྲིད།
ངའི་ས་ཧྲ་བཟང་བོ། དོན་དངོས་སུ་ད་ལྟ་ཁྱེད་ནི་ངའི་ཆེས་སྙིང་ཉེ་ཞིང་ཆེས་ཤ་ཚ་བའི་མི་
ཡིན་པ་རེད།”
ཁོ་ཚོ་བསྡད་དེ་ཁ་བརྡ་ཡུད་ཙམ་བྱས། ན་ཀྱ་ནི་ཕེ་ཐོ་པོ་རུ་དགུན་ཟླ་ཧྲིལ་བོ་གཅིག་
ལ་བསྡད་རྗེས། ད་ལྟ། ས་ཧྲ་སྟེ། ཁོའི་སྐད་ཆ་དང་། ཁོའི་འཛུམ་མདངས། ཁོའི་བཟོ་ལྟ་ཧྲིལ་
བོ་ནི། མོས་བལྟས་ན། དུས་དང་མི་འཚམ་ལ། རྙིང་བ། ཚེ་ལོ་མཐར་ཕྱིན་པའམ། ཡང་ན་
དུར་དུ་སྦས་ཟིན་པའི་དངོས་པོ་ཞིག་ཏུ་གྱུར་ཟིན་འདུག
“གནངས་ཉིན་ང་ཧྥུར་ཀྱ་གཙང་བོར་ལྗོངས་རྒྱུར་འགྲོ་རྒྱུ།” ས་ཧྲས་སྨྲས་པ། “འོ།
དེ་ནས་རྒོད་མའི་འོ་མའི་ཆངའཐུང་དུ་འགྲོ་རྒྱུ། ངས་རྒོད་མའི་འོ་མའི་ཆང་ཧ་ཅང་
འཐུང་འདོད། གྲོགས་པོ་ཞིག་དང་ཁོའི་ལྕམ་དང་ངེད་གསུམ་མཉམ་དུ་འགྲོ་རྒྱུ། ཁོའི་ལྕམ་
ནི་མི་རང་ག་བ་ཞིག་མིན། ངས་ནམ་ཡང་མོར་སྐུལ་མ་བྱས་ཏེ། ཕྱི་རུ་དཔེ་ཆ་འདོན་པར་
འགྲོ་བར་གདམས་ཀྱིན་ཡོད། ངས་མོར་མོའི་འཚོ་བ་ཕྱིར་ལྡོག་ཏུ་འཇུག་གིན་ཡོད།”
ཁོ་ཚོས་ཁ་བརྡ་ཡུད་ཙམ་བྱས། དེ་ནས་ཤིང་རྟར་བསྡད་དེ་མེ་འཁོར་འབབ་ཚིགས་
སུ་སོང་། ས་ཧྲས་མོར་མགྲོན་བྱས་ཏེ་ཇ་འཐུང་བ་དང་། ཀུ་ཤུ་ཟོས། མེ་འཁོར་བགྲོད་པ་ན།
ཁོས་འཛུམ་བཞིན་མོར་ལག་ཕྱིས་གཡུག་གཡུག་བྱེད། ཁོའི་རྐང་བ་འགུལ་སྟངས་ལས་ཁོ་
ན་བ་ཧ་ཅང་ལྕིད་པ་ཤེས་ཐུབ་ལ། ཚེ་ཐག་རིང་མི་སྲིད།
ཉིན་གུང་ལ་ན་ཀྱ་ཕ་ཡུལ་གྱི་གྲོང་ཁྱེར་དེར་སླེབས་སོང་། མོ་འབབ་ཚིགས་སུ་ཤིང་
རྟར་བསྡད་དེ་ཁྱིམ་དུ་ལོག སྲང་ལམ་ཧ་ཅང་ཆེ་ལ། ཁང་བ་ཆུང་ཞིང་དམའ། སྲང་དུ་མི་
མེད་དེ། མོས་ལྭ་རིང་སྨུག་པོ་གྱོན་པའི་འཇར་མན་པ་རྣོ་སྦྲེང་གི་སྒྲ་སྡེབ་ལག་རྩལ་བ་དེ་
མ་གཏོགས་མ་རིག ཁང་བ་ཐམས་ཅད་ཀྱི་ཐོག་ལ་རྡུལ་ཆགས་པ་ལྟར་སྣང་། རྨོ་བོ་ཧ་ཅང་
རྒས་ཡོད་ལ། སྔར་བཞིན་ཚོ་ཞིང་རྒྱགས། བཞིན་རས་མི་སྡུག མོས་ལག་པ་བསྲིངས་ནས་
ན་ཀྱ་པང་དུ་བསྡམས་པ་དང་། གདོང་ན་ཀྱའི་ཕྲག་པར་ཁེན་ནས་ཡུན་ཞིག་ལ་ངུས་ཤིང་།
ཁ་མི་འབྲལ། ནི་ན•ཨེ་ཝན་ནོ་ཧྥུ་ན་ཡང་ཧ་ཅང་རྒས་ཡོད་ལ། བཞིན་རས་མི་སྡུག ལུས་
ཧྲིལ་བོ་སྐེམ་པར་གྱུར་པ་དང་འདྲ། ཡིན་ཡང་སྔར་བཞིན་སྐེད་པ་ཕྲ་བར་བསྡམས་ཤིང་།
རྡོ་རྗེ་ཕ་ལམ་གྱི་སོར་གདུབ་ནི་མོའི་མཛུབ་མོ་ན་འོད་ལམ་ལམ་བྱེད།
“ངའི་གཅེས་ཕྲུག” མོས་ལུས་ཧྲིལ་བོ་འདར་བཞིན “ངའི་གཅེས་ཕྲུག” ཅེས་ཟེར།
དེ་ནས་ཁོ་ཚོ་གདན་ལ་འཁོད་པ་དང་། ངུས་ནས་སྐད་ཆ་མི་ཤོད། རྨོ་བོ་དང་ཨ་མར་
འདས་ཟིན་པ་ནི་ཚར་སོང་བ་དང་། ད་ནས་ཕྱིར་འོང་མི་སྲིད་པ་ལ་མྱོང་ཚོར་གསལ་བོ་
བྱུང་བ་བལྟས་ན་ཤེས་ཐུབ་སྟེ། ཁོ་ཚོར་སྤྱི་ཚོགས་སུ་གོ་གནས་མེད་པ་དང་། སྔོན་ཆད་ལྟར་
གྱི་གཟི་དཔལ་མེད་ལ། མགྲོན་འབོད་བྱེད་པའི་ཁེ་དབང་ཡང་མེད་པ་རེད། འདི་ནི་སྐྱོ་མེད
སྡུག་མེད་ཀྱི་ངང་བག་ཕེབས་སུ་འཚོ་དུས། ནམ་གུང་ལ་གློ་བུར་དུ་ཉེན་རྟོག་པ་ཡོང་ནས་
སྔོག་བཤེར་བྱས་པ་དང་འདྲ་ལ། དེ་ནི་མ་གཞིར་ཁྱིམ་ཚང་འདིའི་ཁྱིམ་བདག་གིས་གཞུང་
དངུལ་རྐུ་སྤྱོད་བྱས་པའམ་དངུལ་ལོར་རྫུན་མ་བཟོས་པ་དང་། དེའི་རྐྱེན་གྱིས་སྐྱོ་མེད་སྡུག་
མེད་དང་བག་ཕེབས་ཀྱི་འཚོ་བ་དེ་ནས་མཇུག་རྫོགས་པ་དང་འདྲའོ།
ན་ཀྱ་ཐོག་ཁང་དུ་སོང་། སྔོན་ཆད་ཀྱི་ཉལ་ཁྲི་དེ་དང་། སྤུ་དཀར་པོའི་ཡོལ་བ་འཐེན་
པའི་དྲ་མ་མཐོང་། དྲ་མའི་ཕྱི་ནི་སྔར་བཞིན་སྐྱེད་མོས་ཚལ་ཡིན། ཉི་འོད་རྣམ་པར་འཕྲོ་
ཞིང་། བྱ་བྱིའུ་ཡི་གྲག་སྐད་ཀྱི་དགའ་འབོད་ཀྱིས་ཁེངས་འདུག མོས་རང་གི་ཅོག་ཙེ་ལ་
རེག་ཀྱང་རེག་པ་དང་། དེར་བསྡད་དེ་བསམ་བློ་གཏོང་། མོས་ཟ་མ་ཞིམ་པོ་ཞིག་ཟོས་པ་
དང་། ཇ་འཐུང་དུས་སུ་ཡང་སྣུམ་ཆེ་བའི་མར་སོ་མ་ཞིམ་པོ་ཞིག་ཟོས། ཡིན་ཡང་ཅི་ཞིག་
ཆད་པ་དང་འདྲ་བར་ཁང་བའི་ནང་དུ་སྟོང་ལྷང་ལྷང་དང་། གནམ་གཅལ་དམའ་བའི་
ཚོར་སྣང་ཞིག་བྱུང་གིན་འདུག དགོང་མོར་མལ་དུ་ཉལ་ནས་ཉལ་ཐུལ་བཀབ་པ་ན། རྒྱུ་
རྐྱེན་ཅི་ཡིན་མི་ཤེས་ཏེ། དྲོ་ཞིང་འབོལ་བའི་མལ་ཁྲི་འདིའི་ཐོག་ཏུ་ཉལ་བ་ན། དགོད་བྲོ་
བའི་ཚོར་བ་ཞིག་བྱུང་སོང་།
ནི་ན་ཨེ་ཝན་ནོ་ཧྥུ་ན་མོའི་ནང་དུ་ཡོང་ནས་ཡུད་ཙམ་བསྡད། མོས་ཉེས་པ་ཡོད་པ་
ལྟར་བག་འཁུམ་པ་དང་། སེམས་ཆུང་བྱས་ནས་འདུག
“འུན། ན་ཀྱ། ཅི་འདྲ་རེད།” མོས་ཡུད་ཙམ་བསམས་ནས “ཁྱོད་ཀྱི་མགུ་གང་ངམ།
མགུ་ཡོངས་སུ་གང་ངམ” ཞེས་འདྲི།
“ཨ་མ། མགུ་གང་ཡོད།”
ནི་ན•ཨེ་ཝན་ནོ་ཧྥུ་ན་ཡར་ལངས་ནས་ན་ཀྱའི་ཐོག་དང་དྲ་མའི་ངོས་སུ་རྒྱ་གྲམ་ཕྱག་རྒྱ་བྱས།
“ངས་ཆོས་ལ་དད་པ་བྱེད་མགོ་བརྩམས་པ་ཁྱོད་ཀྱིས་བལྟས་ན་ཤེས་ག” ཞེས་མོས་
སྨྲས་པ། “ཁྱོད་ཀྱིས་ཤེས་དགོས་ཏེ། ད་ལྟ་ངས་མཚན་ཉིད་རིག་པར་ཞིབ་འཇུག་བྱེད་ཀྱིན་
ཡོད། ངས་ནམ་ཡང་བསམ་བློ་གཏོང་གིན་ཡོད། ད་ལྟ་དོན་དག་མང་པོ་ཞིག་ཉི་མ་ཤར་
བ་ལྟར་གསལ་བར་རྟོགས་པར་གྱུར་ཡོད། ངས་བསམ་ན་ཐོག་མར་འཚོ་བ་ཧྲིལ་བོ་ནི་གླིང་
གསུམ་ཤེལ་དུ་འོད་རྒྱུ་བ་ལྟར་འདའ་བར་བྱེད་དགོས།”
“ཨ་མ། ང་ལ་ཤོད་དང་། རྨོ་བོའི་སྐུ་ཁམས་ཅི་འདྲ་རེད།”
“མོ་ཕལ་ཆེར་ཧ་ཅང་བཟང་། ཁྱོད་དང་ས་ཧྲ་མཉམ་དུ་སོང་རྗེས། ཁྱོད་ཀྱིས་བཏང་
བའི་གློག་འཕྲིན་འབྱོར་བ་ན། རྨོ་བོས་གློག་འཕྲིན་ལ་བལྟས་ཏེ། དེ་མ་ཉིད་དུ་བརྒྱལ་སོང་།
མོ་མལ་དུ་ཉི་མ་གསུམ་ལ་ཉལ་ནས་མ་འགུལ་བ་རེད། དེའི་རྗེས་སུ་མོས་ནམ་ཡང་ལྷ་ལ་
སྐྱབས་འཇུག་ཞུ་ཞིང་། ངུ་བ་རེད། ཡིན་ཡང་ད་ལྟ་བཟང་བ་རེད།”
མོ་ལངས་ནས་ཁང་བའི་ནང་དུ་འཆག་གིན་འདུག
“ཏིང་ཏིང་ཐག་ཐག མེལ་ཚེ་བས་ཐུན་བརྡ་རྡུང་གིན་ཡོད། “ཏིང་ཏིང་ཐག་
ཐག ཏིང་ཏིང་ཐག་ཐག
“ཐོག་མར་འཚོ་བ་ཧྲིལ་བོ་ནི་གླིང་གསུམ་ཤེལ་དུ་འོད་རྒྱུ་བ་ལྟར་འདའ་བར་བྱེད་
དགོས” ཞེས་མོས་སྨྲས་པ། “ཡང་གཅིག་བཤད་ན། དེ་ནི་ང་ཚོའི་འདུ་ཤེས་སུ་འཚོ་བ་ནི་
ཆེས་སྟབས་བདེ་བའི་རྒྱུ་རྐྱེན་སྣ་རྐྱང་ཞིག་ཏུ་བྱས་ནས་དབྱེ་ཞིབ་བྱ་དགོས་ཏེ། རྩ་བའི་ཁ་
དོག་བདུན་ལྟ་བུ་ཞིག་ཏུ་བྱས་ཏེ། རྒྱུ་རྐྱེན་རེ་རེ་བཞིན་བཀར་ནས་ཞིབ་འཇུག་བྱ་དགོས།”
ན་ཀྱ་སྔར་ནས་གཉིད་སོང་བའི་རྐྱེན་གྱིས། ནི་ན་ཨེ་ཝན་ནོ་ཧྥུ་ནས་རྗེས་སུ་ཅི་ཞིག་
སྨྲས་པ་དང་། ནམ་ཞིག་ལ་སོང་བ་མོས་མ་ཤེས།
ཟླ་བ་ལྔ་པ་འདས་ནས་ཟླ་བ་དྲུག་པ་ཚེས། ན་ཀྱ་ཁྱིམ་དུ་སྡོད་པར་གོམས་པར་གྱུར་
ཡོད། རྨོ་བོ་ནི་ཇ་སྐོལ་བར་བྲེལ་ནས་ཁོམ་གྱིན་མེད་ལ། དངན་པ་རིང་བོ་འཐེན་གྱིན་འདུག
དགོང་མོར་སླེབས་ན། ནི་ན་ཨེ་ཝན་ནོ་ཧྥུ་ནས་མོའི་མཚན་ཉིད་རིག་པ་འཆད་པ་དང་།
རྨོ་བོ་ནི་སྔར་བཞིན་ལྟོ་འདུན་པ་ལྟར་ཁང་བ་འདིར་བསྡད་ཡོད་ཅིང་། དངུལ་ཕྲན་ཙམ་
སྤྱོད་ཀྱང་རྨོ་བོར་སློང་དགོས། ཁྱིམ་དུ་སྦྲང་ནག་མང་པོ་ཡོད། ཁང་བའི་གནམ་གཅལ་ནི་
ཇེ་དམའ་ཇེ་དམའ་ཡིན་པ་འདྲའོ། །ཆོས་རྫི་ཨན་ཏེ་ལེ་དང་ཨན་ཏེ་ལེ་ཨན་ཏེ་ལེ་ཨེ་ཆི་
ལ་འཕྲད་པར་སྐྲག་སྟེ། རྨོ་བོ་དང་ནི་ན་ཨེ་ཝན་ནོ་ཧྥུ་ན་སྒོར་བུད་དེ་སྲང་དུ་འགྲོ་མི་ཕོད།
ན་ཀྱས་ནི་སྐྱེད་ཚལ་དང་སྲང་ལམ་དུ་འཆམ་འཆམ་བྱེད་པ་དང་། ཁང་བ་དེ་རྣམས་དང་
ཐལ་མདོག་གི་ཕྱི་མཁར་མཐོང་བ་ན། གྲོང་ཁྱེར་འདིའི་ནང་གི་དངོས་པོ་རེ་རེ་བཞིན་རྙིང་
ཞིང་། དུས་དང་མི་འཚམ་པ་དང་། མཇུག་རྫོགས་པར་སྒུག་པ་ཙམ་མམ། ཡང་ན་ན་གཞོན་
གྱི་གསར་བ་ཡིན་པའི་དངོས་པོ་ཞིག་གི་མགོ་བརྩམ་པར་སྒུག་པ་ཙམ་ཡིན་སྙམ། ཨེ་མ།
འོད་གསལ་ལྡན་པའི་འཚོ་བ་གསར་བ་དེ་མྱུར་དུ་འོང་ན་ད་གཟོད་བཟང་བར་སྨོན་ནོ།
དུས་དེ་སླེབས་ན། མིས་ཞུམ་པ་མེད་ཅིང་ཟོལ་མེད་གཞུང་དྲང་གིས་རང་གི་ལས་དབང་
ལ་ཁ་གཏད་ཆོག་པ་དང་། རང་ཉིད་འགྲིག་པར་འདོད་ཅིང་། སེམས་དགའ་ཞིང་སྐྱིད་པ།
རང་དབང་རང་འདོད་ཡིན་པ་རེད་ཨང་། འདི་ལྟ་བུའི་འཚོ་བ་ནམ་ཞིག་ལ་འོང་ངེས་རེད།
མིག་སྔར། རྨོ་བོའི་ཁྱིམ་ནི་འདི་འདྲར་བྱས་འདུག་པ་སྟེ། གཡོག་མོ་བཞི་བོར་གཞན་དུ་
སྡོད་ས་མེད་པར་ཁང་བ་གཅིག་གི་ནང་དུ་མི་འཚང་ཀ་མེད་ཡིན་ཞིང་། ས་འོག་ཁང་བར་
བསྡད་ཡོད་ལ། རྫོབ་བཙོག་གི་ཁང་བར་བསྡད་ཡོད་ནའང་། ནམ་ཉི་མ་ཞིག་ལ་དུས་རབས་
དེ་སླེབས་སྲིད་པ་དང་། ཁང་བ་འདི་ཤུལ་མེད་དུ་འགྱུར་སྲིད་ལ། མིས་བརྗེད་དེ། སུས་ཀྱང་
འདི་ཡིད་ལ་མི་དྲན་པར་འགྱུར། ན་ཀྱའི་སུན་སྣང་སེལ་བར་བྱེད་མཁན་ནི་ཁྱིམ་
མཚེས་ཀྱི་བྱིས་པ་པྲ་ཆལ་འགའ་ཡིན་ཏེ། མོ་སྐྱེད་ཚལ་དུ་ཕར་འགྲོ་ཚུར་འགྲོ་བྱེད་དུས། ཁོ་
ཚོས་སབ་ལ་རྡུང་བཞིན་བགད་དེ། མོར་འཕྱའོ།
“བག་མ་ཡ། བག་མ་ཡ།”
གེ་འཁྱ་མ་འཁྱོག་གིས་བྲིས་དོན་ནི།
ས་ཧྲས་ས་ལ་ཐོ་ཧྥུནས་འཕྲིན་ཡིག་ཅིག་བསྐུར་ཡོང་། ཁོས་ཡིད་དགའ་བའི་ངང་ཡི་
ཁོའི་ཧྥུར་ཀྱ་གཙང་པོའི་ལྗོངས་རྒྱུ་བདེ་ལེགས་ངང་
རྫོགས་མོད། འོན་ཀྱང་ས་ལ་ཐོ་ཧྥུ་རུ་ཁོར་ན་ཚ་ཅུང་ཙམ་བྱུང་ནས་མགྲིན་པ་འགགས་པ་
དང་། སྨན་ཁང་དུ་གཟའ་འཁོར་གཉིས་ལ་ཉལ་བ་ཡིན་ཟེར། མོས་དེ་ནི་དོན་ཅི་འདྲ་ཡིན་
པ་ཤེས་ལ། མོའི་སེམས་སུ་དད་མོས་ལྟ་བུའི་ལྟས་ཤིག་གིས་ཁེངས་སོང་། ལྟས་འདིའི་རྐྱེན་
ཡིན་ནའང་ཆོག ས་ཧྲ་དྲན་པ་ཡིན་ནའང་ཆོག གང་ལྟར་ཚང་མས་སྔོན་ཆད་ལྟར་མོ་
འུར་ལང་དུ་འཇུག་མི་ཐུབ་པར་མ་ཟད། མོ་མི་སྐྱིད་པར་བྱས་འོང་། མོས་རེ་བ་ཆེན་པོས་
འཚོ་བ་རོལ་དགོས་ལ། ཕྱིར་ཕེ་ཐྲོ་པོར་འགྲོ་དགོས། མོ་དང་ས་ཧྲའི་འབྲེལ་འདྲིས་ནི་མཛའ་
མཐུན་ཡིན་པ་སྨོས་ཅི་དགོས་མོད། འོན་ཀྱང་ཐག་རིང་སོང་ལ། རིང་ནས་འདས་ཟིན་པ་
རེད། མོ་ཞག་གང་བོར་གཉིད་མ་ཁུགས། ཞོགས་པར་དྲ་མ་ཁར་བསྡད་ནས་ཉན། མོས་འོག་
ཁང་དུ་སྐད་ཆ་སྨྲ་བའི་སྐད་ཐོས་ལ། བློང་བློང་བོར་གྱུར་པའི་རྨོ་བོས་འཚབ་འཚུབ་ཀྱིས་
དོན་ཅི་ཞིག་འདྲི་ཡིན་ཡོད། དེ་ནས་མི་ངུས་བྱུང་། རྗེས་སུ་ན་ཀྱ་འོག་ཁང་དུ་སོང་ཚེ།
རྨོ་བོ་གྱང་རྩར་ལངས་ནས་ལྷ་སྐུའི་མདུན་དུ་གསོལ་བ་འདེབས་པ་དང་། གདོང་མཆི་མས་
སྦགས་ཡོད། ཅོག་ཙེའི་ཐོག་ཏུ་གློག་འཕྲིན་ཞིག་བཞག་འདུག
ན་ཀྱ་ཁང་བའི་ནང་དུ་ཡུན་རིང་ཞིག་ལ་ཕར་འགྲོ་ཚུར་འགྲོ་བྱས་པ་དང་། རྨོ་བོ་ངུ་
བར་ཉན་ནས་བསྡད། རྗེས་སུ་མོས་གློག་འཕྲིན་བླངས་ནས་གཅིག་བཀླགས། གློག་འཕྲིན་
དུ་བརྡ་བཏང་བ་ནི། ཨེ་ལག་སྲན་ལྡར་ཀྱི་མོ་ཧྥེ་ཨེ་ཆིའམ། ཡང་ན་འབོད་བདེ་བའི་སྒོ་
ནས་ས་ཧྲ་ཟེར་བ་ཁ་སང་ཞོགས་པར་ས་ལ་ཐོ་ཧྥུ་ནས་གློ་གཅོང་བྱུང་ནས་ཚེ་ལས་འདས་
པ་དེ་ཡིན།
རྨོ་བོ་དང་ནི་ན་ཨེ་ཝན་ནོ་ཧྥུ་ན་ཆོས་ཁང་དུ་བླ་འདྲེན་མཆོད་པ་བཀོད་སྒྲིག་བྱེད་དུ་
སོང་། ན་ཀྱ་ནི་ཁང་བའི་ནང་དུ་ཡུན་རིང་ཞིག་ལ་ཕར་འགྲོ་ཚུར་འགྲོ་བྱེད་ཅིང་། བསམ་བློ་
གཏོང་། མོས་གསལ་བོར་མཐོང་བ་སྟེ། མོའི་འཚོ་བ་ནི་ས་ཧྲས་རེ་བ་བྱེད་པ་ལྟར་ཕྱིར་ལྡོག་ཡོང་
ཡོད། ད་ལྟ་མོ་ནི་འདི་རུ་ཁེར་རྐྱང་དང་ཆ་མེད། སུ་ལའང་མི་མཁོ་བ་ཞིག་ཏུ་གྱུར་ཡོད། འདི་
གའི་ཡོད་ཚད་མོར་ཡང་མི་དགོས་ལ། སྔོན་ཆད་ཀྱི་ཐམས་ཅད་ནི་མོ་དང་འབྲེལ་བ་བཅད་
ཅིང་རྩ་མེད་དུ་བྱས་ཟིན་ལ། མེར་བསྲེགས་ནས་ཐལ་བ་ཡང་རླུང་གིས་ཁུར་ནས་ཤུལ་མེད་
དུ་བྱས་པ་ལྟར་སྣང་། མོ་ས་ཧྲའི་ཁང་བའི་ནང་དུ་སོང་སྟེ། དེ་རུ་ཡུད་ཙམ་ལངས་ནས་བསྡད།
“ཁ་བྲལ་སོང་། སྙིང་ཉེ་བའི་ས་ཧྲ་ལགས།” མོས་དེ་ལྟར་བསམས། དེའི་ཚེ་མོའི་
མདུན་དུ་རྒྱ་ཆེ་མཐའ་ཀླས་ཀྱི་འཚོ་བ་གསར་བ་ཞིག་འཆར་འོང་ལ། འཚོ་བ་དེ་འདྲ་ནི་ད་
དུང་རབ་རིབ་ཡིན་ཞིང་། ལྐོག་གྱུར་གྱིས་ཁེངས་པ་ཞིག་ཡིན་ཡང་། དེས་མོ་འབོད་ཅིང་།
ཡིད་ཀྱང་དྲངས་བྱུང་ངོ་།
མོ་ཐོག་ཁང་དུ་སོང་སྟེ། རང་གི་ཁང་བའི་ནང་དུ་སོང་ནས་ཅ་ག་བསྡུ་གསོག་བྱས་པ་
དང་། ཕྱི་ཉིན་ཞོགས་པར་བཟའ་མི་ཚོར་གྱེས་ཁ་ཞུས་ཏེ། སྐྱེ་སྟོབས་ཀྱི་དཔལ་འབར་ཞིང་
སྤྲོ་སེམས་འཁོལ་བའི་ངང་ནས་གྲོང་ཁྱེར་འདི་དང་བྲལ་ཏེ་སོང་། མོས་ད་ནས་མོ་ཕྱིར་མི་སྲིད་སྙམ།
1903ལོར།
